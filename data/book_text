Într-o seară de la începutul lui iulie 1909, cu puțin înainte
de orele zece, un tânăr de vreo optsprezece ani, îmbrăcat în
uniformă de licean, intra în strada Antim, venind dinspre strada
Sfinții Apostoli cu un soi de valiză în mână, nu prea mare, dar
desigur foarte grea, fiindcă, obosit, o trecea des dintr-o mână
într-alta.  Strada  era  pustie  și  întunecată  și,  în  ciuda  verii,  în
urma unor ploi generale, răcoroasă și foșnitoare ca o pădure.
Într-adevăr, toate curțile și mai ales ograda bisericii erau pline
de copaci bătrâni, ca de altfel îndeobște curțile marelui sat ce
era  atunci  Capitala.  Vântul  scutura,  după  popasuri  egale,
coamele pomilor, făcând un tumult nevăzut, și numai întune-
carea  și  reaprinderea  unui  lan  de  stele  dădea  trecătorului
bănuiala că mari vârfuri de arbori se mișcau pe cer. Tânărul
mergea atent de-a lungul zidurilor, scrutând, acolo unde lumina
slabă a felinarelor îngăduia, numerele caselor. Uniforma neagră
îi era strânsă bine pe talie, ca un veșmânt militar, iar gulerul
tare și foarte înalt și șapca umflată îi dădeau un aer bărbătesc
și elegant. Fața îi era însă juvenilă și prelungă, aproape feminină
din pricina șuvițelor mari de păr ce-i cădeau de sub șapcă, dar
coloarea  măslinie  a  obrazului  și  tăietura  elinică  a  nasului
corectau  printr-o  notă  voluntară  întâia  impresie.  Din  chipul
dezorientat cum trecea de pe un trotuar pe altul în căutarea
unui anume număr, se vedea că nu cunoștea casa pe care o
căuta. Strada era pustie și lumea părea adormită, fiindcă lămpile
de prin case erau stinse sau ascunse în mari globuri de sticlă
mată, ca să nu dea căldură. În această obscuritate, strada avea
un aspect bizar. Nici o casă nu era prea înaltă și aproape nici
una nu avea cat superior. Însă varietatea cea mai neprevăzută
a  arhitecturii  (operă  îndeobște  a  zidarilor  italieni),  mărimea
11
G. Călinescu
neobișnuită a ferestrelor, în raport cu forma scundă a clădirilor,
ciubucăria,  ridicolă  prin  grandoare,  amestecul  de  frontoane
grecești  și  chiar  ogive,  făcute  însă  din  var  și  lemn  vopsit,
umezeala,  care  dezghioca  varul,  și  uscăciunea,  care  umfla
lemnăria, făceau din strada bucureșteană o caricatură în moloz
a unei străzi italice. În apropierea mânăstirii și peste drum de
ea, o casă cu ferestre înalte era încă luminată. În fața ei staționa
o trăsură luxoasă cu doi cai albi, înăuntrul căreia dormea, cu
capul în piept și cu hățurile în mână, un birjar gros, înfășurat în
tipicul veșmânt lung și încrețit de catifea. Tânărul ajunsese cu
greaua  lui  valiză  în  chip  de  balercă  în  dreptul  ei  și,  după
oarecare examen, se opri lăsând o clipă jos povara. Casa avea
un  singur  cat,  așezat  pe  un  parter  scund,  ale  cărui  geamuri
pătrate erau acoperite cu hârtie translucidă, imitând un vitraliu
de catedrală. Partea de sus privea spre stradă, cu patru ferestre
de o înălțime absurdă, formând în vârful lor câte o rozetă gotică,
deși deasupra lor zidăria scotea tot atâtea mici frontoane clasice,
sprijinite  pe  câte  două  mensole.  La  fațadă,  acoperișul  cădea
cu  o  streașină  lată,  rezemându-se  pe  mensole  despărțite  de
casetoane, totul în cel mai antic stil, dar mensolele, frontoanele
și casetoanele erau vopsite cu un ulei cafeniu. Zidăria era crăpată
și scorojită în foarte multe locuri, și din crăpăturile dintre fațada
casei  și  trotuar  ieșeau  îndrăzneț  buruienile.  Un  grilaj  înalt  și
greoi de fier, ruginit și căzut puțin pe spate, dovedea, pe dreapta,
existența unei curți, în care se zărea prin întuneric atâta frunziș
și  atâtea  trunchiuri,  încât  întinderea  ei,  deocamdată,  nu  se
putea calcula, impresia trecătorului fiind totuși de pădure fără
fund. Grilajul avusese o poartă mare cu două aripi, legată acum
cu un lanț. O portiță mai mică numai era deschisă, și pe aceea,
luându-și sacul în mână, intră tânărul, după oarecare chibzuială.
Ajungând în fața ușii de la intrare, el se codi să urce cele două
trepte de piatră și porni spre fundul curții spre a vedea dacă
putea da de cineva în odăile de serviciu. Acolo putu să-și dea
seama că partea de din dos a casei avea o înălțime mai mare
decât a restului, parter și cat formând două coridoare suprapuse,
cu geamlâc. Numai în catul de sus o lampă cu petrol ardea,
12
Enigma Otiliei
restul mocnea în întuneric. Tânărul se întoarse spre intrarea din
față  și  medită  un  mijloc  de  a-și  vesti  prezența.  Însă  nu  văzu
prin apropiere nici o sonerie, și a bate în ușă i se păru, cum era
și natural, o absurditate. Într-adevăr, ușa, de forma unei enorme
ferestre gotice de lemn umflat și descleiat de căldură sau ploaie
și bubos de vopsea cafenie, se întindea de la cele două trepte
de  piatră,  tocite  în  modul  convexității,  până  aproape  sub
streașină. Nici o perdea nu acoperea ochiurile de geam, pline
de un praf străvechi, pe care se vedeau bine urmele picăturilor
de ploaie și ale melcilor fără casă. Neavând alt chip de ales,
tânărul apăsă clanța moale și dădu să tragă ușa. Dar spre spaima
lui, ușa cea uriașă se mișcă aproape de la sine, căzând spre el
cu un scârțâit îngrozitor. Intimidat, așteptă ca lumea din casă,
intrigată de zgomot, să năvălească jos, dar nu se întâmplă nimic.
Tânărul intră atunci, încercând să închidă cât mai bine infernala
ușă, și abia înăuntru făcu uimitoarea descoperire că mânerul
de os al unui probabil clopoțel interior atârna în sală. Dar nu
îndrăzni să sune numaidecât, într-atât îl miră anticamera. Ea
era  de  o  înălțime  considerabilă,  ocupând  spațiul  celor  două
caturi laolaltă. O scară de lemn cu două suișuri laterale forma
un soi de piramidă, în vârful căreia un Hermes de ipsos, destul
de grațios, o copie după un model clasic, dar vopsit detestabil
cu vopsea cafenie, ținea în locul caduceului o lampă cu petrol
cu  glob  de  sticlă  în  chipul  unui  astru.  Lampa  era  stinsă,  în
schimb  o  altă  lampă  plină  de  ciucuri  de  cristal,  atârnată  de
înaltul tavan, lumina tulbure încăperea. Ceea ce ar fi surprins
aici ochiul unui estet era intenția de a executa grandiosul clasic
în materiale atât de nepotrivite. Pereții, care, spre a corespunde
intenției clasice a scării de lemn, ale cărei capete de jos erau
sprijinite  pe  doi  copii  de  stejar,  adulterări  donatelliene,  ar  fi
trebuit sa fie de marmură sau cel puțin de ștuc, erau grosolan
tencuiți și zugrăviți cu șablonul și cu mâna, imitând picturile
pompeiene, și îndeosebi porfirul, prin naive stropituri verzi și
roșii. Însă sistemul de perspective și festoane în loc să fie tratat
pe întregul câmp al anticamerei, printr-o optică falsă de zugrav,
era tăiat în două secțiuni corespunzând fiecărui cat, indicând
13
G. Călinescu
astfel în chip supărător lipsa de coeziune a planurilor. În sfârșit,
tavanul  imita  prin  zugrăveli  casetoanele  unui  plafon  roman.
Acest  sistem  de  decorație,  precum  și  crăpăturile  lungi  și
neregulate  ale  pereților  dădeau  încăperii  un  aer  de  ruină  și
răceală. Tânărul, hotărându-se în fine, trase de mânerul clopo-
țelului. Atunci un fel de schelălăit metalic răsună de sus ca-n
niște spații mari și goale cu ecou rău. Trecu un timp chinuitor
pentru necunoscutul de jos, apoi scara începu să scârțâie ca
apăsată de o greutate extraordinară și cu o iritantă încetineală.
Când provocatorul acestor grozave pârâituri fu jos, tânărul văzu
mirat un omuleț subțire și puțin încovoiat. Capul îi era atins de
o  calviție  totală,  și  fața  părea  aproape  spână  și,  din  cauza
aceasta, pătrată. Buzele îi erau întoarse în afară și galbene de
prea  mult  fumat,  acoperind  numai  doi  dinți  vizibili,  ca  niște
așchii de os. Omul, a cărui vârstă desigur înaintată rămânea
totuși  incertă,  zâmbea  cu  cei  doi  dinți,  clipind  rar  și  moale,
întocmai ca bufnițele supărate de o lumină bruscă, dar privind
întrebător și vădit contrariat.
— Unchiul Costache? îndrăzni să deschidă gura tânărul, pe
urmă, intimidat, refăcu întrebarea: Aici șade domnul Constantin
Giurgiuveanu?
Bătrânul clipi din ochi, ca și când n-ar fi înțeles întrebarea,
mișcă buzele, dar nu răspunse nimic.
— Eu sunt Felix, adăugă tânărul, uimit de această primire,
nepotul dumnealui.
Omul  spân  păru  tot  așa  de  plictisit  de  întrebare,  clipi  de
câteva ori din ochi, bolborosi ceva, apoi cu un glas neașteptat
de răgușit, aproape șoptit, duhnind a tutun, răspunse repede:
— Nu-nu-nu știu... nu-nu stă nimeni aici, nu cunosc...
Buimăcit, tânărul stătu locului nemișcat, așteptând o revenire
asupra tăgadei. Dar bătrânul, după ce-l privi clipind, cu acea
deferență  hotărâtă  cu  care  îndemni  pe  un  individ  să  plece,
zise  din  fundul  gâtlejului:  „Bună  seara!“  și  porni  iarăși,  în
scârțâituri îngrozitoare, pe scară. Tânărul puse mâna automatic
pe mânerul valizei și ieși amețit pe ușa gotică și apoi pe poarta
ruginită, trecu prin fața muscalului, care sforăia mereu, și porni
dezorientat  înainte.
14
Enigma Otiliei
Uimirea liceanului va părea nu se poate mai îndreptățită,
dacă vom ști cine era. Se numea Felix Sima și sosise cu o oră
mai înainte în București, venind din Iași, unde fusese elev în
clasa  a  VIII-a  a  Liceului  Internat.  Sfârșise  liceul,  trecând
examenul de capacitate, și acum venea în București la tutorele
său,  Costache  Giurgiuveanu.  Acest  Giurgiuveanu,  căruia
obișnuia din familie a-i zice „unchiul“, era cumnat al tatălui
său care murise de un an. Doctorul Iosif Sima, fost medic militar,
apoi demisionat, nu mai avea de mult rude apropiate de sânge.
Singura lui soră, soția lui Costache Giurgiuveanu, cel căutat,
murise și ea de mult. Văduv el însuși de vreo zece ani, doctorul
își ținuse băiatul mai mult în pensionate și în internate. După o
lungă boală plictisitoare, se stinse și el, cu satisfacția că copilul
e mare și cu viitorul oarecum asigurat. În afară de un oarecare
depozit în bani, doctorul lăsa lui Felix o casă cam veche dar
solidă și rentabilă în strada Lăpușneanu. Pentru administrarea
acestor  bunuri,  fusese  indicat  ca  tutore  „unchiul  Costache“,
cumnatu-său. De un an de zile, Giurgiuveanu reprezenta pe
Felix în raporturile cu școala, plătea taxele, semna în calitate
de corespondent, iar Felix, la rândul lui, îi trimitea știri despre
el. De altfel, relațiile acestea nu erau deloc pricinuite de simpla
întâmplare a tutelei: „unchiul Costache“ și „verișoara Otilia“,
care trecea în genere drept fata lui Costache, fuseseră totdeauna
numele cele mai pomenite din casa doctorului Sima și socotite
ca simbol al rudeniei apropiate.
Felix nu văzuse pe Costache Giurgiuveanu decât cu mulți
ani în urmă, ca copil,  și tot atunci  o cunoscuse și  pe Otilia,
care era o simplă fetiță. Dar în fiecare an scria la sărbătorile
consacrate și în alte câteva împrejurări „unchiului Costache“,
întrebând  ce  mai  face  „verișoara  Otilia“,  iar  Otilia  scria
„unchiului Iosif“, întrebând ce mai face „vărul Felix“. Tânărul
fiu al doctorului și Otilia erau astfel în chip oficial intimi prin
corespondență și desigur că, dacă s-ar fi întâlnit, n-ar fi putut
decât să continue și oral stilul familiar din scrisori. Zăpăceala
lui Felix era dar explicabilă. Numărul casei îl cunoștea infailibil,
iar  în  casă  locuiau  „unchiul  Costache“  și  „verișoara  Otilia“.
15
G. Călinescu
Rămăsese hotărât, în urma unei corespondențe pe care o ținea,
nu-i vorbă, cu Otilia, că, îndată ce va termina liceul, va veni la
București, în vederea continuării studiilor, urmând să locuiască
la  unchiul-tutor  în  strada  Antim.  Îl  vestise  la  vreme  printr-o
scrisoare, și acum îi era dat să primească acest răspuns ciudat.
Felix își cercetă bine memoria, spre a vedea dacă nu cumva are
o lipsă, dar lucrul era cu neputință. Acela era numărul. Căută
mai  departe  vreun  bis  și  se  gândi  la  posibilitatea  ca  în  curtea
unchiului să fie mai mulți locatari. Știa însă bine că Giurgiuveanu
era proprietar și nu închiria, și un chiriaș, de altminteri, ar fi știut
la  cine  stă.  Mai  mult  muncit  de  ciudățenia  acestei  întâmplări
decât de problema petrecerii nopții în necunoscut, Felix mergea
în neștire înspre strada Arionoaiei, când, deodată, o imagine i se
fixă în minte. Pe un carton mic, o fotografie-vizit în tonalitate
cafenie  spălăcită  înfățișa  un  om  cu  capul  aproape  depilat,  cu
ochii foarte proeminenți și cu buze groase, cu numai câteva fire
negre rare în loc de mustăți. Această fotografie, care se afla pe
biroul tatălui său, îi deștepta în minte, nu știa de ce, ideea unui
hoț de copii mici. Însă era sigur că fotografia reprezenta pe unchiul
Costache. Omulețul de pe scara scârțâitoare, mult mai bătrân,
era  aidoma  moralmente  cu  unchiul  din  fotografie.  Un  fior
necunoscut  de  experiență  rea  trecu  prin  sufletul  candid  al  lui
Felix: Să nu vrea să-l primească „unchiul“? Dar de ce? Desigur
că nu a lămurit bine.
Poate scrisoarea n-a sosit și nu se așteptau să vină așa târziu,
noaptea. Totuși, spusese răspicat: „Eu sunt Felix!“ Cu îndoiala
în suflet, însă hotărât, tânărul se întoarse înapoi și, după o scurtă
codire,  intră  din  nou  în  curte  și  în  anticameră  și  trase  de
blestematul  clopoțel,  care  răsună  pe  sus  ca  un  vas  de  sticlă
sfărâmat pe podele. După o așteptare chinuitoare, scara începu
să scârțâie greu, și bătrânul spân apăru din nou cu ochii mirați.
— Ce e? întrebă el în șoaptă, ca și când nu l-ar fi văzut
pe  băiat.
Glasul acestuia pieri de emoție, și inima-i zvâcni cu violență
în  piept. Încercă să-și adune puterile, când o voce cristalină
se auzi de sus:
16
Enigma Otiliei
— Dar, papa, e Felix!
Felix privi spre capătul scării ca spre un cer deschis și văzu
în apropierea lui Hermes cel vopsit cafeniu un cap prelung și
tânăr de fată, încărcat cu bucle, căzând până pe umeri. Atunci
bătrânul,  ca  și  când  totul  s-ar  fi  petrecut  în  modul  cel  mai
firesc,  fără  nici  o  lămurire  asupra  atitudinii  dinainte,  clipind
molatic  din  ochi,  cu  aceeași  duhoare  de  tutun  și  cu  același
glas fără acustică, zise lui Felix Sima:
— Ia-ți geamantanul și vino sus!
Urcară amândoi pe scara pârâitoare și se găsiră într-un soi
de  antreu  pe  care  tânărul  nu  avu  răgaz  să-l  examineze,
rămânând totuși cu sentimentul că mobilele erau toate acoperite
cu niște cămăși de materie fumurie. Fata, subțiratică, îmbrăcată
într-o rochie foarte largă pe poale, dar strânsă tare la mijloc și
cu o mare coleretă de dantelă pe umeri, îi întinse cu franchețe
un  braț  gol  și  delicat.  Felix  îi  strânse  mâna  și  avu  o  clipă
impulsiunea de a i-o  săruta, însă fata i-o trase cu mult înainte
de a lua o deciziune și i-o trecu sub brațul stâng.
— Ce bine-mi pare, ce bine-mi pare, zise ea volubil, că ai
venit. Eu sunt Otilia.
Apoi,  părându-i-se  că  tânărul  nu  reacționează  destul  de
călduros, întrebă, întorcând adânc fața spre el:
-— Oare nu-ți pare bine?
— Ba da! răspunse sfios Felix, contrariat că nu vine nimeni
să-i ia valiza din mână.
Condus de Otilia și urmat de bătrân, Felix intră într-o odaie
foarte înaltă, încărcată de un fum des și înțepător de tutun ca o
covertă de vapor pe Marea Nordului. În mijlocul ei, la o masă
rotundă prevăzută cu o mare lampă de petrol cu glob de sticlă
mată, se aflau, în fața unui joc de table, trei persoane care la
deschiderea ușii ridicară capul în felurite grade de curiozitate.
Erau două femei și un bărbat. Bătrânul merse și ocupă scaunul
rămas gol lângă ceilalți, în vreme ce Otilia conduse pe Felix
de-a dreptul la masă, prezentându-l.
— E Felix, zise ea oprindu-se în fața bărbatului care tocmai
aruncase zarurile.
17
G. Călinescu
Acesta ridică numaidecât capul și întinse repede mâna. Era
un om cam de vreo cincizeci de ani, oarecum voluminos, totuși
evitând  impresia  de  exces,  cărnos  la  față  și  rumen  ca  un
negustor, însă elegant prin finețea pielii și tăietura englezească
a  mustății  cărunte.  Părul  rar,  dar  bine  ales  într-o  cărare  care
mergea din mijlocul frunții până la ceafă, lanțul greu de aur cu
breloc la vestă, hainele de stofă fină, parfumul discret în care
intra și o nuanță de tabac, toate acestea reparau cu desăvârșire,
în apropiere, neajunsurile vârstei și ale corpolenței.
— Pascalopol, se recomandă el cu o ceremonie care trăda
creșterea  lui  aleasă,  reținând  ceva  mai  mult  mâna  tânărului
într-a  sa,  spre  a-l  examina.  Îl  privi  fără  excesivă  cordialitate,
chiar cu oarecare umbră de ironie îndepărtată, însă cu o politețe
grabnică, respectuoasă:
— Va să zică dumneata ești Felix de care ne-a vorbit atâta
domnișoara Otilia!
— Este băiatul doctorului Sima de la Iași, completă în șoaptă
bătrânul, frecându-și mâinile, cu un râs prostesc.
— Da, da, da! adăugă Pascalopol, părând a căuta în me-
morie și, cu un zâmbet grațios, care îi descoperi o dantură bine
reparată, abandonă ușor mâna tânărului.
Otilia opri pe Felix în fața femeii mai mature. Era o doamnă
cam  de  aceeași  vârstă  cu  Pascalopol,  însă  cu  părul  negru
pieptănat bine într-o coafură japoneză. Fața îi era gălbicioasă,
gura  cu  buzele  subțiri,  acre,  nasul  încovoiat  și  acut,  obrajii
brăzdați de câteva cute mari, acuzând o slăbire bruscă. Ochii
îi  erau  bulbucați,  ca  și  aceia  ai  bătrânului,  cu  care  semăna
puțin,  și  avea  de  altfel  aceeași  mișcare  moale  a  pleoapelor.
Era  îmbrăcată  cu  bluză  de  mătase  neagră  cu  numeroase
cerculețe, strânsă la gât cu o mare agrafă de os și sugrumată la
mijloc cu un cordon de piele, în care se vedea, prinsă de un
lănțișor, urechea unui cesuleț de aur. Doamna care juca table
cu  Pascalopol,  în  vreme  ce  ceilalți  priveau,  ridică  o  față
scrutătoare  și  examină  din  cap  până  în  picioare  pe  Felix,
ridicându-și în același timp cu multă demnitate mâna spre a-i
fi  sărutată.
18
Enigma Otiliei
— Hm! spuse ea arțăgos și cu un glas răgușit, însă forte. Dar
ești flăcău în lege!
— Intră la Universitate, Aglae, lămuri bătrânul, cu același
supărător glas stins, însoțit de râsul fără rost.
—Da?!  se  miră  sumbru  doamna  și-și  continuă  jocul  cu
Pascalopol.
—  E  tanti  Aglae,  sora  lui  papa,  explică  Otilia  lui  Felix,
văzându-l cam nedumerit.
— De unde să mă cunoască? întrebă Aglae. Când a murit
mă-sa,  era  numai  atât.  De  atunci  nu  l-am  mai  văzut.  Tu  ți-l
amintești, Aurico?
Rușinat  de  bruschețea  expresiunii  „mă-sa“  și  de  familia-
ritatea cu care oameni aproape străini vorbeau de familia lui,
Felix privi sfios la aceea pe care o chemau Aurica. Era o fată
cam de treizeci de ani, cu ochii proeminenți ca și ai Aglaei,
cu  fața  prelungă,  sfârșind  într-o  bărbie  ca  un  ac,  cu  tâmple
mari încercuite de două șiruri de cozi împletite. Ședea cu coatele
pe  masă  și  cu  capul  între  palme,  privind  jocul  celor  doi.  La
apropierea  lui  Felix,  ridică  ochii  fixând  cu  avidă  curiozitate
pe tânăr și întinzându-i la buze o mână arcuită.
— E verișoara Aurelia, comentă Otilia.
Lui Felix numele acestea îi erau vag cunoscute, dar nu-și
amintea să mai fi văzut vreodată persoanele. Îl supăra de altfel
grozav  ridicola  valiză,  pe  care  o  trecuse  în  mâna  stângă,
neavând răgazul s-o așeze undeva. Otilia, sfârșind prezentarea,
părăsi brațul lui Felix și se rezemă de scaunul lui Pascalopol,
întrebând:
— Cum merge?
— Prost, domnișoară Otilia! zise acesta, întorcând un cap
galeș spre speteaza scaunului său.
Rămas singur, Felix căută o scăpare din această ciudată
situație  și  se  retrase  spre  fundul  odăii,  unde,  în  semi-
obscuritate,  se  zărea  o  canapea  de  pluș  roșu.  Văzându-se
uitat de toți, își lăsă în sfârșit valiza jos și se așeză. O tuse
apropiată îl făcu să tresară speriat. Abia atunci observă că
în apropierea sa, la o măsuță, se mai afla un om. Un bărbat
19
G. Călinescu
în  vârstă,  cu  papuci  verzi  în  picioare  și  cu  o  broboadă  pe
umeri mișca mâinile asupra mesei, țintind atent. Avea mustăți
pleoștite  și  un  mic  smoc  de  barbă.  Individul  ridică  asupra
lui Felix niște ochi grozav de spălăciți și-i lăsă apoi asupra
măsuței, fără să scoată o vorbă. Abia după ce se mai adaptă
obscurității,  Felix  constată  cu  surprindere  că  domnul  cu
broboadă broda cu lână de felurite colori o bucată de etamină
întinsă pe un mic gherghef.
— Proaste zaruri! bombăni Aglae. Apoi, după o pauză: Dar,
Costache, la cine o să stea „băiatul“?
— La noi! explică Otilia.
Ședea acum cu o coapsă pe marginea fotoliului bătrânului,
jucându-și ca o pendulă piciorul, în vreme ce cu mâna stângă
îmbrățișase capul vădit mulțumit al aceluia.
— Așa?! se miră Aglae. N-am știut: faci azil de orfani.
— Dar Felix are venitul lui, protestă Otilia, nu-i așa, papa?
— A-a-are! bolborosi moș Costache, privind ca un protejat
în ochii Otiliei, care îi scutura un fulg de pe haină.
— Atuncea faceți pensiune, continuă implacabil Aglae. O
să aibă Otilia cu cine se distra, ce zici, Pascalopol?
Pascalopol își mușcă puțin buza de sus, cam schimbat la
față, dar, lovind zarurile, răspunse conciliant:
— Așa ești dumneata, cocoană Aglae, malițioasă.
Otilia sărise acum de pe scaunul lui moș Costache pe acela
al  lui  Pascalopol,  pendulându-și  și  aici  piciorul.  Această
prezență avu efecte tonice asupra jucătorului, fiindcă începu
să manevreze cu mai multă vigoare. După câteva mutări repezi
își retrase mâinile, notificând c-un râs sonor de om gras:
— Încă o linie!
În vreme ce Aglae reîntocmea jocul, Pascalopol contempla
pe Otilia. Aceasta îi potrivea acul cu perlă din cravată, îi scutura
ușor umerii, privindu-l cu o grațioasă maternitate, mereu atârnată
pe marginea scaunului. Deodată, privind spre mâinile albe și
încărcate de inele ale lui Pascalopol, se entuziasmă:
— Vai, ce inel frumos! Nu l-am mai văzut.
20
Enigma Otiliei
Inelul  în  chestiune  era  petrecut  pe  degetul  mic  al  mâinii
stângi, cam spre vârful lui, deși degetul era destul de fin. S-ar fi
părut că bijuteria nu era pe măsura proprietarului și era pusă
acolo numai spre păstrare. Era un inel simplu, însă un foarte
frumos safir încadrat într-un număr de mici perle, ca un miez
de  floare  între  corole,  și  apoi  elegant  strâns  în  câteva  foi  de
aur. Pascalopol îl scoase cu o grabă extraordinară și-l întinse
Otiliei,  rugând-o  cu  toată  afecțiunea  teatrală  pe  care  un  om
matur e în stare s-o pună în glas:
— Te rog să-l iei!
Otilia îl așeză pe inelarul mâinii drepte și, ridicându-și brațul
subțire în dreptul lămpii, zise exaltată:
— E superb!
Apoi  trecu  lângă  bătrân,  sub  ochii  căruia  îl  puse  îmbră-
țișându-i umărul cu mâna stângă.
— Nu e așa, papa?
Bătrânul îl privi avid cu ochii lui bulbucați, și din buzele
sale groase emise invitația șoptită:
— Ia-l! |i-l dă ție.
Prin ochii Aglaei și ai Aurichii trecură fulgere scurte.
—  Nu  ți-e  rușine,  Costache,  lăsați  omului  inelul.  Poate  e
vreo amintire.
În loc de orice protest, Otilia întinse inelul lui Pascalopol.
Acesta însă îi prinse mâna.
—  Te  rog  să-l  iei.  Pentru  dumneata  l-am  și  adus,  dar  am
uitat. Mi-ai vorbit de safir ca de un port-bonheur al dumitale.
Zicând  acestea,  Pascalopol  îi  strecură  inelul  în  deget  și,
ținându-i brațul, i-l sărută în apropiere de cot.
— Ascultă, Pascalopol, izbucni Aglae iritată, joci, sau nu
joci?  Văd  că  te  zbenguiești  cu  fetele.  Simioane,  strigă  ea,
aruncând ochii spre fundul odăii, tu ce faci acolo? De ce nu te
duci să te culci?
Omul cu broboadă și mic barbișon, care broda și scruta din
când în când pe Felix, scoase un scurt mormăit.
Zarurile începură din nou să cadă.
21
G. Călinescu
Părăsit  de  toți,  obosit,  Felix  examina  mediul  în  care
căzuse;  Otilia  îl  surprinsese  de  la  început  și  n-ar  fi  putut
spune ce sentiment nutrea față de dânsa, dar simțea că are
încredere în ea. Fata părea să aibă optsprezece-nouăsprezece
ani. Fața măslinie, cu nasul mic și ochii foarte albaștri, arăta
și mai copilăroasă între multele bucle și gulerul de dantelă,
însă în trupul subțiratic, cu oase delicate de ogar, de un stil
perfect, fără acea slăbiciune suptă și pătrată a Aureliei, era
o mare libertate de mișcări, o stăpânire desăvârșită de femeie.
Moș  Costache  o  sorbea  umilit  din  ochi  și  râdea  din  toată
fața  lui  spână  când  fata  îl  prindea  în  brațele  ei  lungi.  Fata
avea, era limpede, toată inițiativa, și Costache era un simplu
satelit al voinței ei. Însă Otilia nu făcea nici un gest care să
pară îndrăzneț, nu scotea nici o vorbă nechibzuită. Totuși,
pe  Felix,  familiaritatea  ei,  oricât  de  copilărească,  cu
Pascalopol  îl  nemulțumi.  Lui  Felix,  apariția  Otiliei  îi  dădu
un sentiment inedit, de mult presimțit. Nu avusese până acum
nici o intimitate cu vreo femeie. Mamă-sa murise de mult,
de când el era în școala primară, și nu avea atuncea destulă
complicație sufletească spre a o cunoaște mai de aproape.
Ea  era  o  fire  bolnăvicioasă  și  iritabilă  și  stătea  mai  toată
vremea întinsă pe o canapea într-o odaie, citind câte o carte,
strigând și poruncind slugilor prin ușa întredeschisă. Cu multe
săptămâni înainte de a muri, ea dispăruse de acasă, și Felix
înțelegea  acum  că  doctorul  Sima,  tată-său,  o  internase  în
vreun  sanatoriu.  Doctorul  mânca  la  masă  împreună  cu
copilul, sumbru, fără să scoată o vorbă, mângâind numai la
plecare  băiatul  pe  păr  și  întrebându-l  dacă  e  bine  și  n-are
nevoie de ceva. Într-o seară, doctorul Sima, după o lipsă de
o  zi  întreagă,  în  care  slugile  se  purtară  față  de  Felix  cu  o
ciudată stimă compătimitoare, veni palid și obosit, îmbrăcat
în  negru.  Îl  chemă  grav  pe  Felix,  îi  cuprinse  amândouă
mâinile într-ale sale și-i vorbi astfel:
— Felix, ești destul de mare și de cuminte ca să-ți spun o
imensă veste tristă: mama ta n-are să mai vie niciodată acasă,
mama ta s-a prăpădit.
22
Enigma Otiliei
Doctorul îngălbeni și mai tare la solemnitatea propriilor lui
cuvinte  și  strânse  puternic  mâinile  copilului,  spre  a-i  ocroti
izbucnirea.  Dar  vestea  era  prea  tare  pentru  experiența  sufle-
tească a lui Felix. El înțelese doar atât, că ceva foarte neobișnuit
se petrece în casă, și lăsă capul în jos. Doctorul continuă:
— Mâine, când te duci la școală, spune domnului institutor
că n-ai sa mai vii. Vei merge într-un pensionat.
Toată  noaptea,  Felix  fu  chinuit  de  o  agitație  nemaiavută,
care-i  sfărâmă  somnul.  Nu  era  nici  durere  propriu-zisă,  nici
frică, ci acel zbucium al necunoscutului pe care-l ai în noaptea
dinaintea  plecării  pentru  totdeauna  într-o  țară  îndepărtată. A
doua zi intră în clasă cu mâna îndoliată și se așeză în bancă
cu pelerina pe el, în așteptarea numai a institutorului.
— A murit mama mea, explică el colegului de bancă, intrigat.
—  A  murit  mama  ta?  se  miră  acela  ca  de  un  eveniment
onorabil.
— Da.
—  Lui  Sima  i-a  murit  mama  lui!  strigă  pițigăiat  colegul
către  clasă.
Copiii  se  strânseră  în  jurul  lui  Felix,  privindu-l  cu  mare
curiozitate.
— Și acuma nu mai vii la scoală?
— Nu.
Copiii  erau  prea  mici,  ca  să  încerce  vreun  sentiment  de
compătimire. Ei erau doar izbiți de acest privilegiu al lui Felix
de a nu mai veni la școală. Când intră institutorul, un om de
treabă, stors la față, care-și ridica mereu pantalonii prea lungi,
copiii îl lămuriră neîntrebați.
— Domnule, lui Sima i-a murit mama lui!
Institutorul  își  împreună  mâinile  sincer  emoționat  și  se
apropie  de  banca  lui  Felix,  în  vreme  ce  copiii,  în  loc  să  se
ducă la locul lor, făcuseră cerc în jurul băncii eroului.
— Ce spui?! Bietul băiat! Ce nenorocire! Și acum nu mai
vii la noi?
— Nu.
— Îmi pare foarte rău. Ce nenorocire!
23
G. Călinescu
Lui Sima, privirile acestea respectuoase ale tuturor îi alterară
sentimentul de tristețe, care sta nelămurit în adânc, și i-l prefăcu
într-un  soi  de  mândrie  de  a  fi  obiectul  de  atenție  al  lumii.
Institutorul îl mângâie.
— Poate că te așteaptă tatăl tău. Să-i spui domnului doctor
Sima că regret foarte mult. Așa, drăguță! Și institutorul întinse
mâna lui Felix și-l conduse cu atenție la ușă, cum conduci un
paralitic.  Copiii  urmăriră  pe  Felix  cu  o  admirație  nemai-
pomenită, fără umbră de durere. Felix însuși îi privi mut, atât
de cuprins de noutatea situației lui, încât acest sentiment nu
avea nici un nume.
Abia cu câțiva ani mai târziu, văzând pe alți colegi trecând
pe  drum  cu  mamele  lor,  Felix  începu  să  mediteze  asupra
sentimentului  care  nu  se  născuse,  fiind  întrerupt  la  o  vârstă
nepăsătoare.  Cu  fotografia  mamei  sale  înainte,  el  încercă  să
reconstruiască un sentiment pierdut, interpretând vechi amintiri:
din  păcate,  era  prea  târziu.  Fotografia  rămânea  a  unei  ființe
îndepărtate, pe care abia o cunoscuse.
La  internat  colegii  nu  vorbeau  despre  femei  decât  cu
râsete indecente și cu mister, iar slugile, singurele ființe de
gen  feminin  pe  care  le  întâlnea  pe  aproape,  aveau  vorba
mușcătoare  și  luătoare  în  râs.  Pentru  întâia  oară  Felix  era
prins de braț cu atâta familiaritate de o fată și pentru întâia
oară, luând act de izbucnirea unei simțiri până atunci latente,
încercă  și  acul  geloziei,  văzând  cum  Otilia  generalizează
tratamentul.
Zarurile zornăiau pe masă între cele patru capete strânse
în  jurul  luminii  de  lampă.  Jucătorii  emiteau  numai  scurte
exclamații  tehnice,  moș  Costache  râdea  doar  în  favoarea
câștigătorului,  iar  Aurica  privea  nemișcată  cu  fața  între
palme, aruncând câte o ochire și la Felix. În fața bătrânului
se  afla  o  chesea  de  tutun,  din  care  acesta  apuca  mereu,
făcând țigări de mână, pe care le lipea scoțând foarte tare
limba afară și bulbucându-și și mai rău ochii. Fabricatele le
strângea  apoi  într-o  mare  cutie  de  tablă.  Pe  masă  se  mai
vedeau  la  o  parte  un  morman  de  cărți  de  joc,  de  unde  se
24
Enigma Otiliei
putea  deduce  că  tablele  reprezentau  doar  o  distracție
trecătoare,  de  antrenament.  Trecuseră  peste  două  ore  de
încordare monotonă de când Felix fusese uitat acolo și nimeni
nu se mișca de la masă. Într-un târziu, Pascalopol lovi zarurile
definitiv în semn de încheiere și se lăsă, respirând tare, pe
speteaza  scaunului.
— Cocoană Aglae, eu zic să trecem la cărți!
Aglae  luă  un  pachet  de  cărți,  în  vreme  ce  Costache  se
ridicase  și  cu  grijă  minuțioasă  strânsese  jocul  de  table  și-l
pusese deoparte, le mestecă și le depuse în mijloc, în scopul
de  a  fi  tăiate.
— Cine joacă? întrebă ea.
Aurelia  făcu  un  semn  de  participare  cu  capul.  Aglae  se
făcu că scotocește într-o pungă de satin, că dibuie pe masă, și-n
cele din urmă spuse speriată:
— Comedie! dar nu mai am nici un ban. Costache, n-ai tu
câțiva franci, să nu mai mă duc până acasă?
Costache se arătă înspăimântat și se apără bolborosind:
— N-n-n-n-am!
Pascalopol puse în evidență un gros portmoneu de marochin
roșu, din care luă patru piese mari de argint de câte cinci lei.
— Cocoană Aglae, îmi pare rău!
Aglae păru a fi muncită de o scurtă repulsie, apoi se dădu
învinsă.
— Bine, ne socotim noi la sfârșit.
În vreme ce Aglae împărțea cărțile celor patru jucători (ea,
Aurica, Costache și Pascalopol), Pascalopol scosese o țigare și
o înfipsese cu un capăt într-un țigaret de chihlimbar gros. Otilia
trase un chibrit pe grătarul unei chibritelnițe și îi aprinse țigara.
Aglae vru și ea una, însă numai de la Pascalopol, care i-o oferi
cu obișnuita grabă; Costache se mulțumi cu un noduros fabricat
propriu. Chiar și Otilia, rugată din ochi de Pascalopol, își luă o
țigare  și  trase  din  ea  așezându-se  pe  marginea  scaunului
musafirului. Centrul odăii se umplu din nou de fum proaspăt,
gros, care, trecând din lumină în umbră, semăna cu norii repezi
ai  unei  furtuni.  Cei  patru  începură  să  joace,  scoțând  scurte
25
G. Călinescu
exclamații,  necunoscute  lui  Felix,  care  nu  știa  nici  un  joc.
Situația  i  se  părea  tânărului  fără  scăpare.  Dacă  ar  fi  fost  un
simplu invitat, ar fi dat bună seara și ar fi fugit. Dar era „acasă“.
Era obosit și pica de somn. Jucând tăcută și trăgând cu prudență
cărțile, Aurelia îl ochea din când în când. Deodată zise:
— Otilio, poate lui domnul Felix îi e foame!
Otilia sări de pe scaunul lui Pascalopol.
— Vai, cum l-am uitat! Ce zăpăcită sunt!
Venind lingă Felix, îl întrebă și ea:
— Ti-e foame, nu-i așa?
Felix  tăgădui  cu  capul,  dar  Otilia,  răspunzând  singură  la
întrebare cu un „firește că ți-e foame!“, se repezi ca vântul pe
o  ușă.  Se  auziră  izbituri  de  dulapuri,  ciocnituri  de  farfurii  și
Otilia  reapăru  în  curând  cu  o  farfurie  pe  care  se  aflau  două
prăjituri de casă.
— N-am decât asta acum, dar trebuie să mănânci.
Spre a se încredința de supunerea tânărului, Otilia se așeză
pe canapea foarte aproape de el și-i întinse cu mâna, ca unui
copil,  una  din  prăjituri.  Felix  o  luă  intimidat  și  începu  s-o
mănânce  încet,  sub  ochii  Otiliei,  care  aștepta.  Într-adevăr,  îi
era foame. Otilia nu slăbi vigilența până ce nu sfârși prăjitura,
apoi i-o întinse și pe cealaltă.
Cu brațul stâng trecut repede pe după brațul drept, aștepta
și părea foarte mulțumită.
— Cum te simți la noi? întrebă ea drept încheiere.
În  alte  împrejurări,  Felix  ar  fi  întrebat-o  dacă  ea  n-avea
obiceiul  să  doarmă  noaptea,  dar  acum  era  atât  de  buimăcit,
încât zise numai:
— Bine!
Satisfăcută de răspuns, Otilia îl părăsi și trecu din nou în
spatele bătrânului, în cărțile căruia privi îmbrățișându-i gâtul.
Apoi trecu și în spatele lui Pascalopol.
— Cine câștigă?
— Aglae, șopti Costache.
Într-adevăr, Aglae, care juca foarte serioasă, începuse să-și
reducă datoria față de Pascalopol. Ea privea din când în când
26
Enigma Otiliei
și în cărțile Aureliei, și câteodată trăgea de la ea câte o carte
și-o zvârlea jos.
— Aurico, nu ești atentă deloc!
Când Otilia supraveghea pe Felix, Pascalopol aruncase ochii
spre ei. Acum îl întrebă, fără să ridice ochii din cărți:
—  Domnule  Felix,  am  uitat  să  te-ntreb,  ce-ai  de  gând  să
urmezi la Universitate?
— Aș vrea să urmez medicina.
— Firește, fiu de doctor, te-nțeleg. Foarte frumos.
Aglae păru foarte excitată de acest nevinovat dialog.
— Doctor, meserie nesigură, să umbli după clienți!
— Un doctor bun, muncitor câștigă foarte bine azi, observă
cu voce mângâietoare Pascalopol.
— Nu-i așa? se interesă deodată Otilia.
—  Pentru  asta  trebuie  sa  ai  cap,  nu  glumă!  adause  rece
Aglae, ca și când era vădit că asta lipsea lui Felix.
— Nu mă-ndoiesc, zise Pascalopol, de inteligența domnului
Felix.
— Medicina cere ani mulți, urma Aglae, trântind cu ciudă
o carte, cheltuială, întreținere. Un orfan trebuie să-și facă acolo
repede o carieră, să nu cadă pe capul altuia.
Tonul cu care fu pronunțat cuvântul „orfan“ și chiar cuvântul
însuși pe care nu-l mai folosise nimeni, în legătură cu el, jigniră
profund pe Felix.
—  Vai,  ce  spui,  tanti  Aglae,  dar  Felix  nu  cade  pe  capul
nimănui, reproșă Otilia.
Aglae nu se dădu bătută.
— Vreau să spun că e moda acum cu Universitatea. De ce
să meargă la Universitate? Are un venit, să-și găsească o slujbă
acolo, și gata. Eu pe Titi îl las să-și sfârșească liceul, și basta.
Pascalopol luă țigaretul de pe scrumieră, trase un fum și-l
depuse la loc, spre a-și acoperi o preocupare. Un cocoș se auzi
cântând prin apropiere. Pascalopol scoase ceasul și zise:
— Domnișoară Otilia, tânărului i-o fi somn. E târziu.
Otilia sări iute de pe scaun și, mergând la Felix, întrebă:
— |i-e somn?
27
G. Călinescu
Ochii lui Felix și ora înaintată făceau întrebarea de prisos.
Otilia  îl  luă  iarăși  de  braț,  după  ce  tânărul  apucase  de  jos
valiza, și-l îndreptă spre o ușă. Înainte de a-i păși pragul, Felix
crezu de cuviință să zică „Bună seara“. Pascalopol se grăbi să-i
răspundă, întorcând capul. Aglae răspunse și ea, fără să ridice
ochii  din  cărți.  Aurelia  îl  urmări  numai  cu  privirea.  Trecură
printr-o  odaie  neluminată  decât  de  lună,  care  părea  a  fi
sufrageria, apoi într-o săliță din care o scară de lemn ducea la
etaj. Se urcară pe ea și ajunseră într-un coridor cu geamlâc, în
care Felix recunoscu geamlâcul zărit de jos, din curte. O lampă
de petrol de o formă mai îngrijită ardea într-un cui. Otilia o luă
și începu să deschidă ușile odăilor care dădeau în coridor. Erau
cel puțin patru.
— Doamne! zise ea, nu știu unde să te culc. Am uitat să
spun să pregătească o cameră.
Felix avu impulsiunea, ca și cu prilejul prăjiturii, să declare
că nu avea nevoie de nimic, însă i se păru absurd, deoarece
neapărat trebuia să doarmă undeva. De aceea tăcu și luă parte
prin așteptare la preocuparea Otiliei. Aceasta deschise o ușă,
intră singură înăuntru, deretică ceva în pripă, fiindcă se auziră
lovituri de scaune izbite și de dulapuri închise, apoi strigă lui
Felix să intre.
— Până mâine dormi aici, este odaia mea. Fii fără grijă. E
cam  dezordine,  dar  o  să  mă  ierți,  nu?  Noapte  bună.  Mâine
vom sta de vorbă mai mult.
Otilia  spuse  toate  acestea  repede,  cu  un  râs  grațios,  dar
cu siguranță în glas, mai dădu o ochire odăii și ieși, făcând
lui Felix un salut cu mâna. Se auziră tropote pe scară, trântituri
de ușă, și apoi totul reintră în liniște. O lampă portativă cu
abajur era aprinsă pe o masă rotundă, răspândind cercuri de
umbre  degradate  prin  casă  și  imprimând  un  rotocol  alb  în
tavan. Felix privi în odaie. Încăperea era mai mult lungă decât
lată  și  avea  o  fereastră  care  da  în  geamlâc,  acoperită  cu  o
mare cortină de pluș maron. Câteva fotolii scunde și mici de
pluș maron, un scrin de nuc de modă veche, dar masiv, un
dulap de haine din același lemn și foarte lat dădeau odăii un
28
Enigma Otiliei
aer bătrânesc dar elegant. Lucirea pereților atrase atenția lui
Felix,  care  descoperi  cu  mirare  că  odaia  era  tapetată  cu  o
hârtie dungată și cu mici flori de miozotis. În schimb, patul
era nou și așa de scund, încât părea un divan. Două suluri
moi de catifea se sprijineau la capete pe speteze ornamentate
cu împletituri de pai. În apropierea ferestrei se afla o masă de
toaletă cu trei oglinzi mobile și cu multe sertare. În fața ei se
vedea un scaun rotativ de pian. Sertarele de la toaletă și de
la dulapul de haine erau trase afară în felurite grade, și-n ele
se  vedeau,  ca  niște  intestine  colorate,  ghemuri  de  panglici,
cămăși de mătase mototolite, batiste de broderie și tot soiul
de nimicuri de fată. Cutii de pudră numeroase, unele desfunda-
te,  flacoane  de  apă  de  Colonia  destupate  erau  aruncate  în
dezordine  pe  masa  de  toaletă,  ca  într-o  cabină  de  actriță,
dovedind  graba  cu  care  Otilia  le  mânuia.  Rochii,  pălării
zăceau  pe  fotolii,  pantofi  pe  sub  masă,  jurnale  de  modă
franțuzești mai peste tot, amestecate cu note muzicale pentru
piano-forte.
Pe un fotoliu se găsea un morman de cărți, cele mai multe
nemțești,  dar  și  romane  franțuzești  din  colecția  Calmann-
Lévy, ilustrată și cartonată. Deasupra se vedeau Mademoi-
selle de la Seigliére de Jules Sandeau, Indiana de G. Sand.
În cameră mirosea pătrunzător a pudră și parfumuri. Felix se
lăsă  pe  marginea  patului,  neîndrăznind  încă  să  profaneze
cu somnul său acest ascunziș feminin. Atunci văzu că patul
era el însuși plin de tot felul de nimicuri, de perne de catifea
cu broderii aplicate, de păpuși de stofă, de rochii și jupoane
zvârlite în grabă și că nu se zărea nici umbră de plapumă
ori de întocmire pentru dormit. Otilia uitase acest amănunt.
Felix  se  întinse  puțin  pe  pat  spre  a-și  odihni  emoțiile
neînțelese pe care le încercase de câteva ore. Un cocoș se
auzi foarte pe aproape bătând din aripi și cântând. Lui Felix
i se păru că aerul din casă își schimba în mod ciudat culoarea
și  că  lampa  nu  mai  dădea  atâta  lumină.  În  peretele  opus
ușii, o mică oglindă făcea o pată alburie. Felix se ridică și
suflă  în  lampă,  și  atuncea  își  dădu  seama  că  oglinda  prin
29
G. Călinescu
care  se  vedeau  acum  coame  de  copaci  era  o  fereastră.  În
odaie era o lumină dulce crepusculară. Felix se întinse din
nou  pe  pat,  cu  capul  pe  un  morman  de  perne  decorative,
fără să se dezbrace. Era hotărât să nu se culce, ci numai să
se  odihnească,  intimidat  de  acest  interior  care  nu  părea
pregătit  să-l  primească.  Prin  minte  i  se  perindară  toate
întâmplările  din  cursul  acestei  seri  ciudate,  figura  spână  a
bătrânului,  scările  scârțâitoare,  chipurile  din  odaie.  Apoi
toate capetele începură să se apropie și să se depărteze de
masa de joc ca într-o horă, un clopot răsună deasupra lor și
căzu  ca  un  fum  gros  la  mijloc,  iar  două  brațe  subțiri  îl
cuprinseră de gât, în vreme ce un glas șoptit de fată întreba:
„Te simți bine, la noi, nu-i așa?“
Felix se lăsă în voia brațelor și se cufundă cu ele în visuri.
30
Enigma Otiliei
CUPRINS
II
A  doua  zi,  Felix  fu  trezit  din  somn  de  grindina  repede  a
unui pian care răsuna prin apropiere. Cineva trecea mâinile cu
jovialitate pe deasupra clapelor, cântând cu multă dexteritate
un  exercițiu  complicat,  care  varia  la  infinit  o  temă.  Felix  își
aminti  numaidecât  de  mâinile  lungi  ale  Otiliei  și  nu  se  mai
îndoi că ea era cântăreața. Sări înfricoșat din pat. Soarele era
sus  pe  cer  și  pătrundea  în  odaie  din  două  părți.  Tânărul  își
îndreptă  puțin  hainele,  potrivi  locul  pe  care  dormise  și  avu
intenția  să  se  spele.  Dar  în  cameră  nu  găsi  nimic  trebuitor.
Scoase atunci din valiză puțină apă de Colonia cu care-și dădu
pe față și pe păr. Acum nu știa ce să facă. Să stea în odaie cum
îl îndemna ascuns timiditatea, ar fi fost necuviincios; să iasă,
se temea să nu nimerească unde nu se cade, necunoscând casa.
Aruncă  o  clipă  privirile  pe  fereastra  cea  mică  și  constată  că
dădea într-o curte vecină. De altfel, era o fereastră condamnată,
care ar fi urmat să fie astupată în cazul unei construcții alăturate,
dar  pe  care,  se  vede,  relațiile  dintre  vecini  o  îngăduiau.  În
curtea de alături, Felix văzu o casă fără etaj, cam veche, dar
solidă  și  largă.  Ferestrele  înalte  aveau  deasupra  frontoane
grecești de tencuială, și intrarea avea chipul unei tinde sprijinite
pe  două  coloane  vopsite  ca  porfirul,  ai  cărei  pereți  erau
zugrăviți  pompeian.  De-a  lungul  pereților  se  înșirau  hârdaie
mari  cu  oleandri  și  de  jur  împrejurul  ogrăzii  erau  straturi  de
flori prejmuite cu nuiele. Mai spre fund se vedea și un chioșc
de  lemn  vopsit  verde  în  care  Felix  zări  pe  bătrânul  de  peste
noapte  cu  barbișon  și  broboadă,  care  broda  mereu.  Înțelese
acum  că  tanti  Aglae,  cu  Simion  al  ei  și  cu  Aurica  locuiau
alături. Felix mai dădu câteva ocoluri odăii, ascultând exercițiile
Otiliei,  care  le  intona  și  vocal  acum,  cu  un  glas  subțirel  și
31
G. Călinescu
tremurat. În sfârșit se hotărî să crape ușa, fiindcă auzise niște
bocănituri pe alături. Abia scosese capul, și-i răsări înainte fața
spână a lui moș Costache, care i se păru acum mai buzat și
mai stacojiu la față.
—  Ai  dormit  bine?  întrebă  el,  cu  vecinica  lui  răgușeală.
Părea foarte binevoitor și mai ales servil de politicos din cauza
fizicului meschin și a continuei frecări a mâinilor. — Vino să-ți
arăt odaia dumitale.
Pe același coridor, moș Costache călăuzi pe Felix la o altă
ușă deschisă de perete.
— E gata, Marina?
—  Gata,  gata,  răspunse  arțăgos  o  femeie  mătăhăloasă,
bătrână, îmbrăcată rău, ca o servitoare. Dumnealui este?
Moș Costache consimți din cap.
—  Uite  aici,  luă  femeia  în  primire  pe  Felix.  îsta-i  patul,
cum nici la mama dumneatale n-ai avut.
Într-adevăr,  era  un  pat  mare,  cu  tăbliile  de  lemn  de  nuc
sfârșite în două suluri groase cu capete de bile. Marina îl pipăi
cu mâna, demonstrativ.
—  Șezi  pe  el,  să  vezi!  Uite,  aici  îți  pui  rufele,  ici  hainele,
ghetele să le pui aici, în cutie. Ai masă să scrii pe ea cât poftești.
Odaia  era  asemănătoare  cu  aceea  a  Otiliei,  dar  în  locul
tapetului era o zugrăveală verzuie. Și aci o mică fereastră dădea
în  curtea  vecină.  Marina  urmă  călăuzirile  ei,  dând  lămuriri
dintre cele mai indecente. Când Felix o privi mai bine în față,
văzu că n-avea decât un ochi valid. Celălalt îi era atacat violent
de albeață și era pe jumătate închis de pleoapă.
— Ce faci, se răsti deodată Marina la moș Costache, nu-mi
dai bani de cheltuială? Doar n-o să te hrănesc cu vânt!
Moș Costache se bâlbâi:
— Nu-nu-nu mai ai bani?
— Că mulți mi-ai dat, îi rânji bătrâna.
Această  familiaritate  miră  pe  Felix,  care  totuși  observă
că, cu tot halul în care se afla Marina, ea n-avea aerul să fie
o slujnică. Anumite trăsături mai fine îi înnobilau fizionomia.
Mai târziu el află că bătrâna era o rudă îndepărtată a lui moș
32
Enigma Otiliei
Costache, pe care acesta, abuzând de împrejurarea că femeia,
celibatară,  n-avea  unde  să  se  ducă  și  era  și  cam  slabă  de
minte,  o  folosea  ca  servitoare.  Bătrânul  își  scărpină  puțin
chelia, apoi trase la o parte pe Felix, întrebându-l cu glas și
mai stins ca de obicei:
— A-a-ai bani?
Felix se roși la față și vârî repede mâna în buzunar. Avea
vreo optzeci-o sută de lei, cât îi mai rămăsese după cumpărarea
biletului de tren și care în fond îi fuseseră dați de moș Costache,
conform unui aranjament, prin secretariatul internatului, ca bani
pentru  mici  cheltuieli.  Scoase  un  portmoneu  în  care  ședeau
ticsite câteva monede de argint.
— Numai cinci lei, zise Costache, ochind portmoneul.
Felix îi întinse o piesă groasă și mare.
—  Da  pâinea,  sări  Marina,  care  n-ai  plătit-o  de  două
săptămâni!
Moș Costache își mai ciupi puțin fruntea și repetă umil:
— M-m-mai dă-mi cinci lei. N-am acum la îndemână, sunt
cam strâmtorat.
Felix îi întinse și a doua piesă. Între timp pianul tăcuse, dar
emoția  nu-i  îngăduise  tânărului  să  audă  trosniturile  scării
apropiate. Când întoarse capul, zări pe Otilia. Era cam palidă
și avea ochii ficși și mustrători.
— Papa, ce faci aici?
Bătrânul lăsă ochii în jos, gudurându-se.
— Nimic. I-arătam odaia. Te las pe tine să-i ții de urât.
Și, frecându-și mâinile, bătrânul o luă mărunt pe scară în jos.
— |i-a cerut bani? întrebă, supărată, Otilia pe Felix.
— Nu! minți acesta.
—  Ba  ți-a  cerut!  întări  fata  cu  o  intonație  care  n-admite
replică. Papa este un om bun, urmă Otilia după oarecare trecere
de timp, luând pe Felix de braț, însă are ciudățeniile lui. Trebuie
să fii îngăduitor cu el. Vii să-mi ajuți să iau ceva din odaie?
Otilia  intră  în  camera  în  care  dormise  Felix  și  începu  să
scotocească, trăgând toate sertarele dulapului și ale toaletei și
nemaiînchizând  nici  unul.  Scoase  o  rochie  de  tul  cu  multe
33
G. Călinescu
volane și o aruncă pe brațul tânărului, mănuși de piele și de
ață  lungi  până  la  coate,  sticluțe,  gheme,  o  perniță  de  ace  și
alte nimicuri, dându-le pe toate acestuia. Apoi îi făcu semn să
o urmeze. Ajungând în capătul scării, începu să coboare cu o
repeziciune de pisică, abia urmată de Felix. Din sălița de jos a
scării intrară într-o odaie aproape goală, în care se afla un pian
cu  coadă,  cam  vechi,  cu  capacul  ridicat.  Cele  două  ferestre
ale odăii erau deschise. Mormane de note muzicale, de reviste
de modă erau aruncate pe jos în jurul negrului piano-forte. În
fața instrumentului era un simplu scaun de lemn, ca de tavernă,
cu tăietură în chip de inimă. Otilia se repezi la el și, așezându-
se  aproape  călare,  începu  să  alunge  degetele  subțiri  asupra
clapelor.
— Asta o știi? întrebă ea pe Felix.
Cânta o compoziție foarte la modă pe atuncea, prin senti-
mentalitatea ei, Chanson russe, și Felix, care avea cunoștințe
muzicale, putând descifra cu ușurință la pian și la vioară, își
dădu  seama  că  îndemânarea  și  finețea  Otiliei  depășeau  cu
mult  banalitatea  bucății.
— Ah, zise Otilia, lăsându-și o clipă mâinile pe genunchi,
ce sentimentală sunt!
Apoi, înfigând din nou degetele în clape, începu să cânte
Rapsodia  ungară  de  Liszt,  indicând  cu  multă  vigoare  părțile
grave, dar când intră în zona furtunoasă a compoziției, trânti
deodată capacul peste claviatură și sări în picioare.
— Îmi vine uneori să alerg, spuse ea lui Felix, care ședea în
picioare, puțin cam încurcat de rochia și nimicurile cărora le
slujea de cuier, să zbor. Felix, adăugă ea confidențial, vrei să
fugim? Hai să fugim!
Și mai înainte ca tânărul să se dezmeticească, deschise
ușa de perete și începu să alerge prin curte. Felix o urmă cu
pași  mari,  în  vreme  ce  Marina,  din  ușa  bucătăriei,  care  se
vedea jos la parter, mânuind o lingură mare, strigă nebăgată-n
seamă  de  fată:
— Haida! A-nceput nebunia!
Otilia o luase spre fundul curții, care era foarte adâncă și
plină de pomi groși și stufoși. Un mic grilaj, căzut pe alocuri,
34
Enigma Otiliei
indica despărțirea dintre curtea din față și cea din dos. Nu era
nicăieri nici un strat, iarba creștea în neregulă. Un chioșc înalt
de fier se vedea între copaci. Otilia alergase într-acolo și ședea
acum pe banca circulară din interiorul chioșcului, în jurul unei
mese de tablă vopsită. Felix sosi în sfârșit și el și depuse lucrurile
pe masă. Otilia își ridicase sus picioarele subțiri și goale, vârâte
de-a dreptul în pantofi, îmbrățișându-le cu brațele, și-și scutura
râzând pletele, care-i căzuse pe ochi. După ce Felix se așeză
pe  bancă,  Otilia  desfăcu  o  cutie  lată  din  care  scoase  niște
bastoane lungi de ciocolată. Întinse unul tânărului, dar când
acesta vru să-l ia cu mâna, ea-l trase înapoi, ducându-i-l de-a
dreptul  la  gură.  Luă  și  ea  un  baston,  pe  care  începu  să-l
ronțăiască, înșirând în același timp, pe masă, mănușile de piele,
pe care se pregătea să le frece cu benzină.
— Va să zică, ai să studiezi medicina? Domnul doctor Felix
Sima! Sună foarte frumos. Vreau s-ajungi un doctor mare, dar
mare.  Însă,  apropo,  Felix,  fiindcă  zici  că  te  faci  doctor,  îmi
bate  inima  grozav  câteodată  și-mi  zvâcnesc  vinele.  Crezi  că
am ceva la inimă?... Ia-mi pulsul!
Și Otilia îi întinse o mână. Felix îi luă mașinal mâna rece și
subțire, în care nu băteau decât ușor vasele sanguine, și apoi îi
dădu drumul încet, fără nici un verdict.
— Am uitat, zise râzând Otilia, că încă nu te-ai înscris. Am
devenit ipohondră. Ce vrei? Când te-ntâlnești mereu cu Titi și
cu unchiul Simion!
— Cine-i Titi? întrebă Felix.
—  Nu  știi?  Titi  e  băiatul  lui  Simion,  pe  care  l-ai  văzut
aseară brodând, și al tantei Aglae. Ai să-l cunoști. Băiat bun,
săracul, însă cam...
— Cam?
—  În  sfârșit,  ai  să-l  cunoști,  evită  Otilia  caracterizarea,
făcându-i  semn  cu  ochii  să  întindă  mâinile  spre  a  depăna  o
jurubiță de ibrișin. Dar de tanti Aglae ce zici?
Felix luă o atitudine neutră. Otilia oftă exagerat, dând ochii
peste cap ca o madonă de Carlo Dolci.
— Of, doamne! Tanti Aglae are doi copii la care ține ca
la ochii din cap: Titi și domnișoara pe care ai văzut-o aseară,
35
G. Călinescu
Aurica.  Să  nu  cumva  să-i  atingi  cu  ceva.  Mai  are  o  fată,
care e măritată sau cam așa ceva. Am uitat să te întreb: Îți
place Aurica?
Felix făcu un gest evaziv.
— Să te ferești de ea, că umblă să se mărite și se-ndrăgostește
de cine-i iese-n cale.
Otilia sfârșise de depănat ibrișinul și acum repara degetele
mănușilor, fredonând o romanță italiană.
— Cine era domnul gras de aseară? îndrăzni să întrebe Felix.
Fata ridică o privire indignată asupră-i.
— Leonida Pascalopol gras? De ce e gras? Da, într-adevăr
că  e  cam  gras,  recunoscu  ea  gânditoare,  am  să-i  spun  să
slăbească.
— Este tot un unchi? se hazardă Felix cu jumătate gură.
Otilia izbucni într-un râs cristalin.
— Unchi? Ce bine ar fi! Nu e unchi, e un... prieten al lui papa.
Fiindcă fața tânărului se adumbrise puțin, Otilia începu să-i
dea  explicații  volubile:
— Nu știi ce om bun este Pascalopol și ce bogat e! Are o
moșie imensă în Bărăgan și cai de călărie. Mi-a făgăduit că-mi
dă unul. Ah, și cum aș vrea să am o trăsură luxoasă, cu doi
cai frumoși! Este foarte chic! Dacă n-ar veni Pascalopol, ne-am
plictisi grozav, fiindcă papa e cam ursuz și nu-l prinzi pe-acasă.
Tu  nu  te  plictisești  niciodată?  Eu,  da!  oftă  Otilia.  Câteodată
îmi vine sa țip, și atuncea mă răzbun pe pian. Știi că m-am
înscris  la  Conservator,  dar  nu  sunt  încă  bine  hotărâtă. Aș  fi
vrut  sa  urmez  mai  degrabă  clasa  de  dramă.  Dramă!  Sa  fiu
actriță, să am admiratori. Mi-au spus însă că nu prea am glas
sonor. Tu ce zici?
Otilia se ridică în picioare pe banca din chioșc și, întinzând
mâinile,  declamă  cavernos:
Voi sunteți urmașii Romei, niște răi și niște fameni.
De sus, zărise pe Marina în bucătărie.
— Marino, țipă ea de departe, ai fier de călcat?
— Este, este, confirmă femeia, morocănos.
În curând, Otilia călca în fața lui Felix, pe care nu-l elibera
36
Enigma Otiliei
deloc din captivitate, rochia de tul, fluierând acum fragmente
de  șansonete  de  Fragson.  Terminând,  își  potrivi  rochia  pe
deasupra, ca un șorț.
—  Cred  c-o  să-mi  stea  bine!  Vrei  s-o  încercăm?  Hai  s-o
încercăm.
Și Otilia luă iarăși pe Felix de mâini și-l târî în goană prin
curte, și apoi, răpăind pe scară în sus, până la odaia ei. Acolo,
fără  nici  o  jenă,  își  trase  peste  cap  rochia  ușoară  de  casă,
rămânând într-un jupon prins de umeri cu două panglici, și
îmbrăcă rochia albă de tul. Părea un fluture alb care mișcă
ușor  din  aripi.  Ea  facu  câțiva  pași  de  menuet,  fluierând  o
melodie,  apoi,  ținându-și  cu  mâinile  îndepărtate  capetele
rochiei, facu o reverență adâncă în fața lui Felix. Uitându-și
de mărunțișurile din chioșc, Otilia se luă cu vorba și, în curând,
ea  și  Felix  ședeau  pe  marele  divan  în  fața  unui  vraf  de
fotografii, albume și alte nimicuri, scoase de fată de prin sertare
și  aruncate  acolo.  Cu  picioarele  încrucișate  turcește,  Otilia
explica orice lucru:
— îsta ești tu, când erai mic! Și aici sunt eu!
Felix privi cu mirare fotografia. Două doamne în rochii strânse
la mijloc violent, cu sânii încorsetați, ședeau cu demnitate pe
două scaune rezemate pe un fundal, reprezentând nori rostogo-
liți. De fiecare latură, câte un bărbat în picioare se rezema de
un ciubuc al unui scaun, cu câte un picior pus în cruce peste
celălalt, într-o simetrie fotografică ridicolă. Un bărbat era ofițer,
și  în  el  Felix  recunoscu  pe  tată-său,  celălalt  cu  redingotă  și
pantaloni  umflați,  fără  dungă,  era  moș  Costache.  Doamnele
țineau câte o mână pe umerii a doi copii așezați în picioare
între  un  bărbat  și  o  femeie.  Erau  un  băiat  și  o  fetiță,  fiecare
sprijinit  pe  câte  un  cerc  mare.  Felix  îi  privi  nedumerit,
neghicind bine identitatea lor.
— Ia să te văd dacă ești perspicace! zise Otilia. Care sunt
eu, și care ești tu?
Felix fu surprins să nu se recunoască în băiat, al cărui păr,
de altfel, era dat peste urechi cu ajutorul unei panglici.
— Asta ești tu, lămuri Otilia, arătând pe fată, și ăsta sunt
eu, și puse degetul pe băiat.
37
G. Călinescu
Într-adevăr, fata cu părul lung, cam bălai, și cu rochie cu
platcă,  garnisită  cu  dantelă,  avea  trăsăturile  lui,  îndeosebi
nasul drept.
Bizară fantezie a părinților, de care Felix își reaminti vag.
Știa că avusese părul lung, înnodat în panglici, până la vreo
trei-patru ani, și că purtase adesea rochie.
—  Ce  caraghios!  râse  Otilia  și  se  pregătea  să  facă  cu  un
creion chimic mustăți ipostazei sale din fotografie.
— De ce vrei s-o strici? îi reproșă Felix. E o amintire.
— Ah! privi Otilia curios, și tu ești sentimental?
Felix  tăcu.
—  Nu  știi  că  onorații  noștri  părinți  aveau  intenția  să  ne
căsătorească? Ca la chinezi, mi se pare!
Cum  Felix  lăsase  capul  în  jos  încurcat,  Otilia  îl  analiza
foarte serios:
— Tu n-ai nici o prietenă, n-ai iubit niciodată? Aha, înțeleg,
interpretă ea tăcerea, domnul e timid sau discret.
Otilia continuă sa frunzărească fotografiile, apoi recomandă
călduros lui Felix fiecare din cărțile sale, punându-i-le generos
pe brațe, în sfârșit își aduse aminte înspăimântată:
— Vai, am uitat mașina de călcat! Să știi că s-a răcit, și am
atâta  treabă!
Și  lăsând  toate  baltă,  se  repezi  furtunos  pe  scări  în  jos.
Curând, din curte, se auziră fredonările Otiliei.
Felix își alese o carte, L’homme à l'oreille cassée de Ed. About,
și coborî și el în grădină, așezându-se pe o bancă, unde începu
să citească. Era plăcerea lui cea mare, pe care și-o satisfăcea
cum putea, împrumutând cărți sau, când avea bani, cumpărând.
În odaia pe care și-o păstrase în casa de pe strada Lăpușneanu,
avea de pe acum o mică bibliotecă. Citi astfel o bună bucată
de vreme. Când își ridică capul din carte, Otilia dispăruse cu
lucrurile și cântecele ei. Marina se îndrepta greoi spre casă, cu
un vraf de farfurii. Soarele era sus pe cer, totuși încă vreo oră
nimic  nu  se-ntâmplă  și  Felix  continuă  lectura.  Cu  felul  lui
accelerat de a citi, înghițise trei sferturi din volum, când poarta
se deschise și apăru pe ea moș Costache, în haine albe de dril
38
Enigma Otiliei
și cu o panama pe cap, zgârcită de vechime și multe spălări.
Era  foarte  vesel,  judecând  după  țuguierea  groaselor  buze,  și
ținea la subsuoară, cu mare grijă, un pachețel învelit în jurnal.
Nu  mult  după  aceea,  Otilia  strigă  tare  din  casă  pe  Felix,
poftindu-l la masă. Sufrageria, văzută ziua, era o încăpere tot
așa de înaltă ca toate odăile de jos, părând din cauza înălțimii
îngustă, deși în realitate era destul de largă. Mobila era greoaie,
de nuc, cu ciubucuri fantastice și mari ca niște bombe, iar prin
geamul bufetului se ghicea o dezordine generală. Moș Costache,
Otilia  și  Felix  se  așezară  la  trei  din  laturile  mesei  și  Marina
începu  să  aducă  la  masă.  Felix  observă  că  mâncărurile  erau
prea  abundente,  parcă  destinate  unui  număr  mai  mare  de
persoane, sau gătite cu voluptate, după o îndelungă foamete.
Bătrânul mânca cu mare lăcomie, vârând capul în farfurie, în
vreme ce Otilia gusta cu indiferență. Bucatele erau nu numai
copioase,  dar  și  numeroase,  ceea  ce  nu  miră  deloc  pe  moș
Costache, care mânca din toate. Alături de tacâmuri ținea sub
atentă supraveghere pachetul învelit în jurnal.
—  Otilia,  dădu  afară  în  sfârșit  secretul  mulțumirii  sale
bătrânul, mi-a dat Pascalopol să-i plătesc chiria și, din greșeală,
mi-a dat cu o sută de franci mai mult.
Felix  înțelese  vag  că  moș  Costache  făcea  lui  Pascalopol
unele comisioane și se gândi și la oficiul de tutor al bătrânului.
Cumula  va  să  zică  câteva  atribuțiuni  de  soiul  acesta.  Atunci
își dădu seama că nu știa cu ce se ocupă propriu-zis bătrânul.
Otilia devenise palidă și scăpase furculița din mână.
— Dar, papa, nu i-ai dat înapoi?
— Ha! făcu moș Costache, mirat ca de o ipoteză absurdă.
Otilia aruncă șervetul și merse spre locul lui moș Costache,
pe marginea scaunului căruia se așeză, înconjurând capul chel
al bătrânului cu cele mai subtile mângâieri.
— Papa dragă, dacă mă iubești, trebuie să-i înapoiezi banii!
Cum ai putut face una ca asta? Papa dragă, scoate banii.
Și începu să vâre degetele prin buzunarele de la vestă ale
bătrânului, ale cărui sprâncene erau lăsate în jos de o comică
supărare, în vreme ce buzele râdeau de gâdilitură. În fine, Otilia
39
G. Călinescu
descoperi în fundul unui buzunar cinci monede mici de aur, ce
fură  confiscate,  spre  ciuda  lui  moș  Costache,  care  totuși  nu
obiectă nimic și se puse să mănânce mai vârtos. Masa se sfârși
înfr-o indispoziție generală, și Felix găsi nimerit să se strecoare
tăcut în odaia lui, unde se așeză să termine lectura romanului
lui Ed. About. Mai târziu, cu o altă carte în mână, coborî în
grădină și se așeză să citească în chioșc. Curtea era pustie, toți
intraseră  în  casă  și  chiar  Marina  nu  se  zărea,  ceea  ce  da  de
bănuit că obișnuia să doarmă după-amiază.
Pe la orele șase, o trăsură cu doi cai albi, aceeași din seara
precedentă, se opri în fața porții, și din ea coborî Pascalopol,
îmbrăcat  într-un  costum  pepit,  bine  croit,  cu  ghetre  albe,  cu
floare la butonieră și cu canotieră pe cap. Pascalopol deschise
voios  portița  și  ușa  gotică  de  la  intrare,  stârnind  schelălăitul
prelung al clopoțelului. Glasul Otiliei răsună aproape numai-
decât  și  se  auziră  totodată  tropotele  furtunoase  pe  scară.
Pascalopol  intrase  înăuntru,  dar  geamurile  odăilor  din  curte
fiind deschise, se auzeau de afară frânturi de convorbire. Otilia
spunea lui Pascalopol să aștepte să-și pună pălăria. Puțin după
aceea, Otilia ieși pe ușă, urmată de Pascalopol și de bătrân,
care-și freca mâinile foarte mulțumit. Otilia era îmbrăcată cu
rochia de tul. Pe cap avea o mare pleureuse tivită cu dantelă,
iar mâinile îi erau până la cot înmănușate. Avea și o umbrelă,
de  asemeni  cu  garnitură  de  dantelă.  Ceea  ce  izbi  pe  Felix,
care  privea  din  chioșc,  fu  nu  veselia  volubilă  a  Otiliei,  cât
satisfacția  reținută  a  lui  Pascalopol,  care  nu  se  clasa  deloc
printre sentimentele paterne. Moș Costache ieși până în poartă.
Otilia făcu un gest de adio cu mâna, și trăsura porni. Nu trecu
mult și se strecură afară pe poartă și bătrânul cu panamaua lui.
Felix rămase singur, oarecum surprins că nimeni nu-i notifică
plecarea sau nu-l întreabă ce are de gând să facă, așa cum era
obișnuit acasă. Neavând cui cere învoirea de a pleca și el, se
crezu îndatorat să rămână în grădină și continuă lectura. Mai
spre seară, un factor poștal, mișcând cu mâna o scrisoare, strigă
către el: „Domnișoara Otilia Mărculescu!“ Felix se apropie cu
nesiguranță.
40
Enigma Otiliei
— Aici stă domnișoara Otilia Giurgiuveanu, zise el.
— Eu am adus mereu aici la domnișoara Otilia Mărculescu,
ripostă factorul, sigur pe experiența lui.
Tocmai  atunci  veni  Marina,  care  smulse  scrisoarea  din
mâinile factorului, aruncând o privire piezișă lui Felix. Acesta
se  retrase  confuz  în  chioșcul  lui,  cu  desăvârșire  dezorientat.
De ce Otilia, căci nu putea fi decât ea, să se cheme Mărculescu,
și  nu  Giurgiuveanu?  Să  nu  fie  fata  lui  Costache  i  se  părea  o
imposibilitate, și ipoteza aceasta aproape nu-i străbătea mintea.
Otilia  îi  zicea  lui  moș  Costache  „papa“  și  era  legată,  cum
arătau fotografiile, de toate momentele familiei, semănând de
altfel  cu  răposata  ei  mamă.  Neobișnuit  cu  complicațiile
familiale și aducându-și aminte de primirea ciudată din seara
trecută, Felix avu o clipă spaima de a nu fi greșit cu adevărat
adresa și de a nu se afla cumva la alte persoane. Dar această
explicație senzațională, hrănită de amintirea lecturilor lui de
romane  polițiste,  se  spulberă  repede  în  fața  sentimentului
realității.  Pe  moș  Costache,  pe  Otilia,  pe  toți  ceilalți  îi
recunoștea foarte bine, se afla, nici vorbă, în mijlocul familiei
lui, puțin schimbată în fizionomia ei din cauza depărtării și a
vârstei. Felix descoperi și pe foile cărții, alături de nenumărați
„Otilia“,  „Tili“,  câte  un  „Otilia  Mărculescu“.  Probabil,  gândi
el,  Giurgiuveanu  avea  două  nume,  sau  și-l  schimbase  pe  cel
vechi  (această  oscilație  era  foarte  obișnuită  acum  câteva
decenii). Pe când însă se plimba prin grădină, ochii îi căzură pe
un fragment de carte poștală, călcată în picioare, adusă de vânt
de prin gunoaie. Pe ea se citea limpede: „Const. Giurgiuvénu“.
Va să zică, pe moș Costache tot Giurgiuveanu îl chema. Vârsta
îi dădu lui Felix imboldul de a dezlega taina, însă deocamdată
problema trebuia amânată, pe Marina neputând-o întreba fără a
dovedi că nu-și cunoaște nici măcar rudele.
Abia pe la orele nouă, trăsura cu cai albi reapăru în fața
porții.  De  astă  dată,  în  afară  de  Pascalopol  și  Otilia,  pe
bancheta din fața lor ședea ghemuit și moș Costache. Marina
fu strigată să ia un morman de pachete din trăsură. Pascalopol,
găsind că e cald, propuse să meargă cu toții în chioșc, spre
care se și îndreptă.
41
G. Călinescu
— Aha, zise el afabil către Felix, dumneata erai aici? Cum
merge? Nu ieși nicăieri, nu te duci în oraș?
— Să-l luăm și pe el cu trăsura! strigă Otilia, care-și lepădase
pălăria și mănușile.
—  Să-l  luăm,  firește,  de  ce  nu?  consimți  Pascalopol  cu
amabilitate,  dar  puțin  contrariat.  Apoi  adăugă:  Crezi  că
dumnealui o să-i facă plăcere sa-și piardă vremea cu oameni
de vârsta mea? Tinerii vor sa fie liberi.
Felix găsi primejdios să ia o atitudine într-un fel sau într-altul,
dar Otilia își trecuse brațele subțiri în jurul gâtului lui Pascalopol.
—  Vai,  ce  prostii  spui,  dumneata  om  în  vârstă!  Lasă  să-l
luăm și pe el.
Prin inima lui Felix trecu un fior de neplăcere nelămurită,
însă  Pascalopol  se  arătă  fericit  și  sărută  printr-o  aplecare  a
capului mâna Otiliei de pe umărul său drept. Marina aruncă o
față de masă peste masa de tablă și în curând se vădi conținutul
pachetelor  în  care  se  aflau  lucruri  de  mâncare  fine,  felii  de
pateu,  brânzeturi  fermentate,  sticle  de  vin.  Fu  chemată,  la
cererea lui Pascalopol, și Aglae, care sosi pe o portiță dindărătul
casei, însoțită de Aurica și de Simion, cu broboada pe el și cu
ghergheful în mână. La lumina unei lămpi atârnate de grinda
chioșcului, începu o cină improvizată, la care fu invitat și Felix
și  la  care  se  ilustrară  prin  lăcomie  moș  Costache,  Aglae  și
Simion.  Otilia,  ca  de  obicei,  abia  se  atinse  de  mâncare.  În
schimb, bău cu sorbituri încete din vinul turnat de Pascalopol.
O astfel de colațiune la ora mesei, într-o casă în care se gătise
și în care gazda putea organiza o cină în regulă, miră pe Felix.
Însă el începuse să se obișnuiască cu ciudățeniile locului.
Pe  la  orele  zece,  Pascalopol,  Aglae,  Aurica  și  Costache
începură să joace cărți. Jucau pe bani, și Aglae se împrumutase
din  nou,  prin  trucul  ei,  de  la  Pascalopol,  totuși  Felix  avu
impresiunea că cel puțin acesta din urmă nu ședea acolo din
patima jocului. Pascalopol era un om inteligent, prea stăpân
pe sine ca să se lase, din vițiu, ciugulit de toți. Era evident că
el venea acolo pentru cineva, desigur pentru Otilia, și că jocul
de cărți era numai un pretext. Felix avea acest sentiment, pe
42
Enigma Otiliei
care nu și-l explica bine, că legăturile lui de rudenie, oricât de
îndepărtate, cu Otilia, și de veche intimitate îi dădeau dreptul
să  cenzureze  purtările  ei.  Pascalopol  nu-i  era  antipatic,  dar
văditele lui atenții pentru Otilia i se păreau scandaloase. De
la început ghicise în Otilia o prietenă de vârsta lui, un factor
feminin care-i lipsise. Că o fată de optsprezece ani arăta atâta
interes pentru un om în vârstă, asta i se părea ciudat. Mai curios
era că ceilalți nu erau scandalizați. Dacă moș Costache părea
de-a  dreptul  încântat  și  specula  cu  umilință  această  situație,
Aglae și Aurica nutreau în priviri invidia.
—  Vă  plimbați  mereu,  zise  la  un  moment  dat  Aurica,  cu
glas moale, pe noi nu ne onorați niciodată...
— Vai! se disculpă patetic Pascalopol, dar fără să încurajeze
vreo interpretare precisă.
— Ei, ce vrei tu, Aurelio? interveni acră Aglae, dumnealui
caută temperament, îndrăzneală, cum au fetele de azi. Acum
nu mai merge modestia fetelor crescute cumsecade. Știi tu să
pui picior peste picior și să te spânzuri de gâtul bărbaților?
Pascalopol  făcu  un  gest  de  reproș  cu  ochii  către  Aglae,
Costache răsuci o țigare, udând-o cu limba, cu o expresie de
absență desăvârșită, iar Otilia, care sta în spatele lui Pascalopol,
se desprinse ușor și se așeză lângă bătrân.
— Pascalopol, continuă Aglae cu vocea îngroșată, dumitale
ți-ar trebui o femeie blândă, nu prea tânără, care să te stimeze,
nu o zănatică...
Moșierul se încruntă, indispus, și căută o scăpare cu ochii
înspre locul Otiliei, dar aceasta fugise. În curând se auziră din
casă, pe fereastra deschisă, undele picurate ale pianului. Otilia
cânta Vals în do diez minor de Chopin cu foarte multă delicatețe
și cu o austeritate tehnică ce descoperea pe eleva de Conservator.
Pascalopol întoarse capul cu o mare satisfacție, având aerul a
primi  un  omagiu  personal.  Aurelia  rămase  indiferentă,  de-o
indiferență făcută, Aglae însă dădu dovezi de impaciență, ca și
când o muscă ar fi supărat-o. În sfârșit izbucni, trântind o carte:
— Grozav e de agasant pianul ăsta! (Apoi strigând:) Otilio!
dă-l  încolo  de  pian,  știi  că  mă  enervează!  (Mai  încet,  către
43
G. Călinescu
ceilalți:)  Ori  știi  să  cânți,  ori  nu.  Pianul  cere  talent...  Didina
cânta bine!
Judecata era de o nedreptate scandaloasă și se vedea că
nu  vine  decât  din  răutate.  Pascalopol  încercă  să  îmblân-
zească  situația.
— Cocoană Aglae, azi ești rău dispusă. Domnișoara Otilia
cântă minunat, e o artistă.
Aurica lăsă capul în jos, strângându-și buzele între dinți.
— Așa ești dumneata, galant, mai aruncă Aglae o înțepătură.
Mai bine mi-ai spune ce să fac cu Titi, că sunt foarte supărată.
L-a lăsat corigent iar... îl persecută... fiindcă el e timid, nu e
îndrăzneț ca alții... a fost și bolnav. Poate cunoști pe cineva,
să pună o vorbă bună la toamnă...
— Punem, punem, cum să nu, se oferi Pascalopol, întotdeauna
îndatoritor, dar eu zic ca până atuncea să-l prepare cineva, ca
să fim mai siguri.
Felix ședea pe o bancă în apropierea chioșcului, în bătaia
luminii,  nehotărându-se  să  plece,  câtă  vreme  Otilia  se  afla
prin  preajmă.  Deodată  auzi  glasul  fără  densitate  al  Aurichii,
voit persuasiv:
— Putem să rugăm pe domnul Felix, mamă, cred că n-are
să ne refuze!...
— Chiar că s-ar putea, dac-ar vrea dumnealui.
Felix se învoi bucuros, și puțin după aceea, când i se păru
mai  priincios,  dădu  bună  seara  și  se  retrase.  Când  ajunse  în
geamlâcul de sus, care privea înspre grădină, văzu pe Otilia
stând la o fereastră deschisă. Conversația de jos și incidentul
cu  pianul  o  indispusese  probabil,  și  acum  se  refugiase  aici,
fără să iasă din raza lui Pascalopol. Zărind pe Felix, Otilia îl
chemă în șoaptă.
— Ce faci? Vino aici!
Când  Felix  se  rezemă  de  canatul  ferestrei,  Otilia  îi  spuse
tot  încet:
— Nu știi ce viperă este tanti Aglae asta! Uf!
Ca și când ar fi bănuit o inimiciție, Aglae, care-i zărise în
treacăt sub sclipirile lunii, zise tare de jos:
44
Enigma Otiliei
— Otilio, să-l aduci mâine pe dumnealui la noi!
— Da, tanti, răspunse cu o miere teatrală Otilia, făcând o
strâmbătură cu înțeles lui Felix, are să-i pară foarte bine lui Titi!
Însă numaidecât adăugă încet lui Felix:
— Să vezi ce prost e!
Pascalopol imploră pe Otilia să se coboare. Aglae, ca să nu
supere prea mult pe moșier, se asocie și ea, conciliantă:
— Dar vino jos, Otilio, ce stai acolo?!
Otilia făcu un semn de adio lui Felix, care intră în odaia lui
și  se  culcă.  Târziu  de  tot,  când  se  trezi  o  clipă  din  somn,
întunericul se subția crepuscular și un cocoș cânta. Lui Felix i
se  păru  că  aude  trosnitura  ușii  gotice  de  la  intrare  și,  puțin
după aceea, rostogolirea roților unei trăsuri.
45
G. Călinescu
CUPRINS
III
În  ziua  următoare,  Felix  nu  merse  în  casa  Aglaei,  fiindcă
Marina aduse știrea că Simion e „rău“. Otilia lămuri lui Felix
într-un chip foarte vag cum stau lucrurile, cu o discrețiune care
se dovedi mai târziu felul ei propriu de a fi, afară de clipele de
umoare sarcastică. Simion, omul așa de blând și părând chiar
stupid, care broda, cu o broboadă în spate, avea din când în
când toane, considerate ca „păcatele lui“, și atunci „dezgropa
morții“. Făcea scandal, și toată lumea din casă tăcea. Simion
fusese  în  tinerețe  alt  om  decât  cel  care  se  vedea,  avusese  o
viață agitată, aventuri de dragoste, scandaluri.
—  În  sfârșit,  încheie  Otilia  scurta  notiță  biografică,  ai  să
vezi tu mai târziu!
Într-o zi, când nici Otilia, nici bătrânul nu erau acasă, Aurica
răsări în fața lui Felix.
— Vrei să vii la noi? întrebă ea pe Felix.
La lumina zilei, cu tot părul împletit în jurul capului, i se
păru tânărului mai stridentă. Fața palidă și suptă îi era pudrată
prea  tare,  și  în  toată  făptura  se  recunoștea  o  intenție  de
imprudență cu atât mai stângace, cu cât fizicul ei era lipsit
de orice atracție feminină. Felix consimți cu capul. Atuncea
Aurica îl conduse spre fundul grădinii, deschise o portiță din
stânga și pășiră în curtea vecină, care era până la un punct
asemănătoare  cu  cea  de  dincoace,  cu  deosebirea  că  tot
pământul  era  împărțit  în  straturi  de  o  exactitate  și  o  supra-
decorație supărătoare. Apoi intrară într-o sală și de aci într-o
odaie,  care  trebuia  să  fie  un  soi  de  salon,  în  care  se  afla  o
sofa largă cu prea multe perne și un număr de fotolii de rips
verde, de stil vechi și neprecis, cu brațele de asemeni încărcate
de perne. O curățenie și o ordine de sanatoriu înghețau totul,
46
Enigma Otiliei
iar atmosfera era încărcată de un miros pătrunzător de ulei.
Proveniența mirosului era, precum văzu Felix, pe dată ce se
așeză  pe  un  fotoliu  la  invitația  Aureliei,  de  la  un  număr
incalculabil de tablouri în ulei, puse în rame grele bronzate,
care acopereau aproape în întregime pereții anticamerei și ai
salonului.  Felix,  care  se  aștepta  sa  fie  chemat  spre  a  face
cunoștință cu Titi cel corigent, văzu că Aurica arăta predispozi-
țiuni de a-l trata ca pe un musafir al ei, propriu. Simțind parcă
o obiecție, Aurica se scuză:
—  Titi  s-a  dus  cu  mama  în  oraș,  să-și  cumpere  vopsele.
Trebuie să sosească în curând.
Urmă o clipă de tăcere, în care Felix căuta cu mintea un
câmp de convorbire. Însă Aurica avea unul dinainte.
— Te simți bine la moș Costache?
Întrebarea era pusă într-un chip așa de compătimitor, încât
includea și un răspuns. Felix răspunse cu franchețe:
— Mă simt foarte bine.
Aurica  nu  înregistră  această  declarație  și-și  continuă
sentimentul ei, pregătit dinainte.
—  Dumitale,  cum  ești  fără  părinți,  ți-ar  trebui  o  familie
așezată, în care să te simți ca acasă.
Lui  Felix,  căruia  orice  aluzie  la  faptul  că  era  orfan  îi  era
supărătoare ca o umilire nedreaptă, i se păru curioasă insinuația
domnișoarei cu bărbia ascuțită.
— La unchiul Costache sunt ca acasă, și domnișoara Otilia
mi-este... ca o soră.
Aurica boți puțin buzele și, după oarecare trecere de timp,
spuse blând, lăsând a se înțelege numeroase laturi grave:
— N-ar fi rea Otilia, dacă n-ar fi falsă. Cel puțin întrucât
mă privește.
Felix, rănit mai mult decât s-ar fi așteptat, minți cu vioiciune:
— Mă mir că spuneți asta. Otilia are numai cuvinte bune
despre dumneata.
Domnișoara  zâmbi  cu  neîncredere  malițioasă  și,  lăsând
capul  în  jos,  vorbi  ca  și  când  ar  fi  fost  silită  de  fapte  să  se
destăinuie:
47
G. Călinescu
— Vezi că... se spun multe lucruri grozave despre purtările
Otiliei...  E  de  vină  moș  Costache,  care  o  râzgâie.  Așa  sunt
fetele fără căpătâi și fără părinți.
Sângele năvăli în obrajii tânărului. Indignarea se amesteca
și cu temerea ca insinuațiile domnișoarei să nu fie adevărate,
după  câte  lucruri  neobișnuite  văzuse  în  câteva  zile.  Chipul
Otiliei, care îi răsărea în minte, îi spunea însă că bârfeala era
neîntemeiată.  Surprins  totuși  că  Aurica  numea  pe  Otilia  fată
fără căpătâi și fără părinți, se pregătea să cerceteze pe ascuțita
domnișoară, când se auziră pași gravi, și Simion apăru în pragul
ușii. Privea cu ochi care vor să intre în vorbă, dar nu deschidea
gura. Aurica făcu prezentările:
— Îți prezint pe tata.
—  Tulea!  explodă  deodată  bătrânul  și  întinse  o  mână
viguroasă.
Fiindcă  Felix  rămase  consternat,  neînțelegând  sonurile,
Aurica  explică:
— Tata se cheamă Tulea, Simion Tulea, nu știai?
— I-ai arătat pernele mele? întrebă preocupat Simion.
— Tata lucrează de mult perne de etamină, ca să-și omoare
timpul,  explică  Aurica,  face  lucruri  foarte  frumoase.  Tot  ce
vezi aici e făcut de el. Tata și pictează.
Aurica  luă  una  câte  una  pernele  și  le  puse  sub  ochii  lui
Felix, în vreme ce Simion le urmărea mișcările plin de o vizibilă
mândrie.  Broderiile  erau  făcute  cu  foarte  multă  îndemânare,
însă cam bătătoare la ochi și de un desen banal. Felix fu purtat
apoi prin fața tablourilor, care, precum i se spuse, erau opera
lui Simion și a lui Titi. Simion avea numai câteva și începu să
le  arate  cu  degetul  către  Felix,  căutându-i  cu  insistență
aprobarea pe față.
— Ce zici de ăsta, dar de ăsta?
Îi povesti împrejurările în care le-a pictat pe fiecare și de
unde-i venea ideea. Picturile lui Simion și ale lui Titi, mai cu
seamă  ale  acestuia  din  urmă,  erau  de  o  dexteritate  indiscu-
tabilă. Mâna știa să întindă bine culoarea, desenul era îngrijit,
și  în  chiar  diformitățile  unor  portrete  se  simțea  vocația  unor
48
Enigma Otiliei
mâini  de  probabili  artiști.  Nu  erau  în  nici  un  caz  picturile
stridente care se confecționează prin pensionatele de fete. Cu
toate  acestea,  atât  în  forma,  cât  și  în  cantitatea  picturilor  se
vădea un ridicol, la început inexplicabil. Grație comentariilor
lui Simion și unui examen mai atent, taina fu lămurită. Nici un
tablou nu era original. Toate copiau cărți poștale ilustrate, clișee
de prin cărți de calitatea cea mai proastă uneori și mai puerilă,
și un ochi expert ar fi descoperit și cauza unor stranii efecte de
stângăcie. Desene în peniță neagră erau tratate de cei doi artiști
în ulei de două tonuri, negru și alb, pastelul sau acuarela de
asemenea erau imitate servil în culori grase. Ochiul pictorului
avea  o  însușire  înnăscută  de  a  combina  armonios  liniile  și
culorile, dar inteligența lui nu putea să discearnă în nici un fel
rațiunea structurii modelului și să interpreteze din nou. Petele
rumene din obrajii unei fetițe zugrăvite, probabil în acuarelă,
deveniseră,  în  ulei,  prin  neînțelegerea  procesului  real  de
difuziune a luminii, niște lacuri de rubin fără nici o legătură cu
restul, dar de o țesătură coloristică nu lipsită de grație. Felix
ocoli pereții celor două odăi cu bizarele colecțiuni și se arătă,
din politețe, foarte încântat, spre mândria tuturor. Între timp își
făcuse apariția în anticameră un alt Simion, tânăr și mai slab.
O clipă făcu mișcarea, văzând un străin, de a se strecura îndărăt
pe ușă, dar Aurica merse după el și-l aduse înapoi, făcând noi
prezentări:
— Iată-l și pe fratele meu Titi, cred c-o să vă împrieteniți.
Titi Tulea părea și era într-adevăr mai în vârstă decât Felix,
cu câțiva ani. O ușoară mustață și bărbia despicată în două, în
care câteva tuleie mai lungi schițau barbișonul lui Simion, îi
dădeau  un  aer  matur,  care  făcea  din  uniforma  școlară  un
adevărat  veșmânt  militar.  Era  un  tânăr  blând  și  cu  înfățișare
modestă,  care  plăcu  numaidecât  lui  Felix,  gata  să  pună  la
îndoială temeinicia judecății Otiliei. Titi, foarte respectuos față
de  Felix,  cu  toată  deosebirea  de  vârstă,  îi  arătă  culorile  pe
care le cumpărase, îi destăinui planurile de lucru, scoțând un
pachet  de  ilustrate  englezești  și  altele  cu  trandafiri  și  fructe,
semnate Klein. Voia să le trateze pe toate în ulei. Toate acestea
49
G. Călinescu
erau spuse cu o pasiune ordonată, calmă. Felix îl întrebă de ce
nu  picta  după  natură,  dar  Titi  rămase  nedumerit  de  această
propunere, al cărei sens nu păru să-l înțeleagă, explicând că
nu-i place să zugrăvească decât după modele. Felix îi vorbi de
talentul lui și de interesul de a-i da o îndrumare originală. Titi
strânse din sprâncene și reveni la detaliile lui. Vocabularul lui
Felix îl supăra în chip vădit. Titi îl întrebă apoi cum a călătorit,
unde a făcut liceul și începu să-i povestească întâmplări din
școală,  să-i  facă  portretul  profesorilor  într-un  stil  naiv,  dar
comunicativ. Îi spuse fără înconjur că a rămas repetent de câteva
ori și corigent, punând totul pe socoteala absurdității profesorilor
și a programului. Felix îl întrebă asupra cărților citite și, trăit în
atmosfera de la Iași, mai informată, îi ceru opiniunea asupra
unor  scriitori  moderni  care  colaborau  la  noua  revistă  Viața
românească.  Titi  rămase  cam  indispus  de  aceste  întrebări,
mărturisind că nu are timp de citit și că lectura îi dă dureri de
cap, că totuși, dacă i s-ar procura „o carte frumoasă“, ar încerca
s-o citească. Felix îi făgădui una. Aurica lămuri lui Titi scopul
venirii  lui  Felix:
— Titi, domnul Felix s-a oferit să-ți ajute să te prepari pentru
corigență.
Titi aprobă supus din cap, fără să arate nici o repulsie de a
primi  îndrumări  de  la  cineva  mai  tânăr  decât  el,  însă  când
Felix  se  arătă  gata  să  înceapă  prepararea,  îl  rugă  să  amâne
pentru după-amiază ședința, acum nesimțindu-se bine dispus.
Aurica  privea  cu  mare  afecțiune  pe  acest  vlăjgan  molatic  și
crezu de cuviință să dea lui Felix această explicație:
— El e foarte debil, și mama nu vrea ca el să se obosească
prea mult. Destul își bate capul cu pictura.
Simion aprobă din cap.
—  Ei,  strigă  Otilia  din  mijlocul  sofalei,  unde,  șezând
turcește, cosea ceva, când Felix trecu prin fața ușii deschise a
odăii ei, spune-mi drept, cum m-a ponegrit Aurica? Am auzit
că te-a chemat în lipsa mea!
Felix se opri lingă ușă, încurcat.
— Intră înăuntru, vino aci lângă mine.
50
Enigma Otiliei
Și Otilia își strânse puțin picioarele subțiri, ca și când Felix
ar fi trebuit să se așeze alături în aceeași poziție.
— Desigur că ți-a spus că sunt zăpăcită!
— Mai rău! mărturisi Felix.
Otilia  ridică  ochii  puțin  cam  palidă  și  puse  o  mână  pe
brațul tânărului.
— Și tu, Felix, crezi?
— Nu! răspunse acesta după un scurt examen de conștiință.
— Dar ce ți-a spus? Desigur, prostii despre Pascalopol!
Felix tăcu puțin, apoi, hotărându-se, întrebă:
— Aș vrea să știu, pentru ce îți vin scrisori pe numele Otilia
Mărculescu? Eu te-am numit totdeauna Giurgiuveanu!
Otilia examină serioasă pe Felix.
— Va să zică, asta era! |i-a spus că sunt o străină!
— Tu, o străină! Nu înțeleg. Însă m-a supărat că ți-a zis fată
fără căpătâi și fără părinți. Dar tu ai părinți...
Otilia împunse cu acul lucrul, oarecum agasată.
— Ei, da, tanti Aglae și cu Aurica nu pot să mă sufere fiindcă
le e teamă că au să piardă moștenirea... Aurica își închipuie
că o să se mărite spunând că are un unchi bogat... O pocită...
Papa, vezi tu, nu mi-e tată bun... Mama a mai fost căsătorită
înainte, și când a luat pe papa, eu eram de câțiva ani... Privește!
Uite  pe  mama  și  pe  tatăl  meu  adevărat.  (Și  Otilia  întinse  lui
Felix o fotografie puțin ruptă, în care o Otilie din alte vremuri,
însă cu privirile blânde, în rochie cu panier și cu un mare zuluf
căzut peste umăr ținea de braț un bărbat gras, și el cu ochii
Otiliei.)  Dar  papa  mă  iubește,  și  apoi...  e  îndatorat  să  aibă
grijă  de  mine,  fiindcă  mama  i-a  dat  o  mulțime  de  bani,  fără
nici un act, pe care papa i-a vârât în afacerile lui... Dacă nu
murea pe neașteptate mama, ar fi fost altfel... Papa voia să mă
adopteze... Și acum ar voi, însă nu-l lasă tanti Aglae... În sfârșit,
mizerii care cred că-ți sunt indiferente.
Și Otilia oftă, dând un final umoristic gestului.
— Nu-mi sunt indiferente, spuse Felix încet.
Mărturisirea  Otiliei  explica  acum  misterul  numelui,  dar
aducea un element neplăcut. Moș Costache nu era așadar tatăl
51
G. Călinescu
fetei. Familiaritatea Otiliei cu el, satisfacția lui nu făceau parte
din sentimentele nesuspectabile. Felix urî și pe Pascalopol și,
deși stima lui pentru Otilia creștea pe măsura conviețuirii lui
cu  ea  în  aceeași  casă,  vorbele  Aurichii  îi  răsunau  în  urechi:
„se spun multe lucruri grozave...“
— Felix, încercă Otilia să deplaseze convorbirea, ce-ai făcut
cu Titi?
— L-am văzut numai, și a rămas să începem după-amiază.
Mi s-a părut un băiat de treabă, deși cam moale.
— N-am zis altfel, confirmă Otilia.
— I-am făgăduit să-i dau o carte de citit. Acum n-am nici
una la mine. Îmi dai voie să aleg de la tine? Mă tem numai că
pe ale tale le cunoaște.
Otilia  râse  neîncrezătoare.
— |i-a spus Titi că vrea să citească? Mă mir! Poți să iei câte
poftești,  te  asigur  că  n-a  citit  nici  una,  și  să-mi  spui  și  mie
efectele  pedagogiei  tale!
După-amiază, Felix alese o ediție ilustrată din La chartreuse
de Parme și merse la Titi. Acesta îl aștepta în grădină. De acolo
intrară în casă, însă, când treceau prin sală, Titi făcu semn lui
Felix să meargă mai încet, fiindcă Simion dormea (cu cămașă,
ca  peste  noapte,  afla  mai  târziu  Felix).  Ajunși  în  odaie,  Titi
trase  cutia  lată  a  unei  mari  mese,  în  care  Felix  zări  cărți,
creioane, pachete de ilustrate, puse într-o ordine militară. Toate
cărțile și caietele erau învelite cu o grijă meticuloasă și semnate
caligrafic pe un portativ tras ușor cu creionul. Văzând admirația
lui Felix, Titi se crezu dator să-i arate și alte dovezi de industrie.
Avea albume în care copia cu o caligrafie armonioasă fel de
fel  de  poezii  cu  inițiale  figurate  și  colorate.  Legătura  și
cartonarea albumelor erau opera lui. În loc să-și cumpere hârtie
de muzică, inventase un pieptene cu cinci picioare de creion
cu  care  linia  hârtia  velină  simplă.  Își  făcuse  o  cutie  pentru
păstrat desenele din carton lipit cu îngrijire cu o hârtie cafenie
și apoi ornamentat în peniță cu fluturări gotice. Manualul de
limba  latină  îl  imitase  pe  de-a  întregul,  fabricând  legătura,
cartonajul,  reproducând  desenele  și  scriind  caligrafic  textul.
52
Enigma Otiliei
La  întrebarea  lui  Felix  dacă  făcea  asta  ca  să  economisească
banii  pentru  cumpărarea  cărților,  Titi  spuse  că  nu,  dar  „că-i
plăcea“  așa.  Avea  și  o  vioară,  pe  care  i-o  cumpărase  tanti
Aglae,  dar  nu  putea  să  cânte  decât  câteva  linii  de  exercițiu
elementar.  Mai  mult  decât  muzica  propriu-zisă  îl  pasionase
colectarea materialului. Își făcuse un album de muzică, în care
copiase tot ce-i picase în mână: arii populare, romanțe italiene,
fragmente de operă pentru partea cântărețului solist, cântece
populare nemțești.
— Când ai ceva frumos, zise Titi lui Felix, te rog să-mi dai
să copiez.
— Am putea să facem împreună duete, când îmi voi aduce
vioara  de  la  Iași  și  notele,  am  caietele  lui  Mazas,  propuse
Felix.
— Nu acum, refuză hotărât Titi, acum mă exercitez cântând
lucruri  ușoare  și  după  ureche.  Mai  târziu,  peste  câțiva  ani!
(Avea douăzeci și doi de ani.)
Felix  avu  în  gând  o  clipă  intenția  de  a-i  demonstra  că
metoda  e  greșită,  dar  se  stăpâni  spre  a  nu  părea  pedant.
Întrebându-l în ce putea să-i fie de folos, Titi ceru să i se arate
la limba latină. Voia numai traducerea, și anume, să i se spună
cuvânt  cu  cuvânt  în  românește,  pentru  a-l  scrie  deasupra
textului. Orice sugerare a unei alte metode fu respinsă, și Felix
trebui să-i dicteze, privind cartea pe deasupra umărului lui, în
vreme ce el scria atent traducerea, făcând să i se repete câte o
vorbă. După o jumătate de oră, Titi declară că s-a plictisit și
că-l  doare  capul  și  nici  măcar  nu  arăta  dorința  de  a  urma
numaidecât a doua zi, spunând pur și simplu:
— Să lăsăm pe altă dată.
Felix se ridică să plece, și atunci își aduse aminte de romanul
lui Stendhal, pe care-l lăsase în colțul mesei. I-l întinse lui Titi,
întrebându-l dacă l-a citit. Acesta negă cu capul, luând cartea
ca  pe  un  album  de  preț  și  răsfoind-o  atent  cu  degetele  ușor
apropiate de muchia filelor. Privea mai cu seamă desenele.
Trecură câteva zile în care Felix se sfii să se ducă la Aglae
nechemat.  În  acest  timp  ieșise  de  câteva  ori  în  oraș,  luase
53
G. Călinescu
unele  informații  cu  privire  la  universitate  și  colindase  anti-
căriile așezate pe cheiul Dâmboviței. La început, ceruse voie
lui  moș  Costache  să  iasă,  obișnuit  cu  normele  internatului,
însă bătrânul, surprins de această cerere, îi spuse că poate să
lipsească  și  ziua,  și  noaptea...  chiar  și  noaptea.  La  această
expresie, clipi din ochi cu o complicitate pe care Felix n-o
pricepu tocmai bine. Într-o zi, Aglae, la o ședință de joc de
cărți, apelă din nou la el:
— Tinere, văd că nu mai vii pe la noi să-l ajuți pe Titi al
meu.  Poți  să  vii  neinvitat,  Titi  e  puțin  cam  lăsător,  trebuie
îndemnat.
Felix vizită dar din nou pe Titi, care îl primi cu bonomia lui
placidă  și-l  întrebă,  ca  să  nu  trădeze  de  la  început  scopul
didactic al vizitei, dacă a citit La chartreuse de Parme. Atunci
Titi  scoase  din  cutie  cartea,  pe  care  Felix  n-o  recunoscu  la
început, fiindcă era îmbrăcată, cu îngrijire, în hârtie albastră.
O  mulțime  de  zăloage  chibzuite  de  hârtie  arătau  locuri  de
interes. Taina lor se lămuri repede.
— Mi-au plăcut mult desenele și am copiat câteva!
Și Titi scoase de la sfârșitul volumului un pachet de hârtii
pătrate,  pe  care  desenase  cu  acuarelă  vreo  douăzeci  de
ilustrații.
— Dar romanul te-a interesat, nu-i așa?
— N-am avut vreme să-l citesc, spuse calm Titi, înapoindu-i
definitiv cartea, altă dată poate ți-o cer!
Felix  își  aminti  vorbele  ironice  ale  Otiliei  și  începu  să  se
încredințeze  că  ele  porneau  nu  din  răutate,  ci  dintr-o  lungă
experiență.  Fiindcă  Titi  povestea  tot  soiul  de  mărunțișuri  din
viața  zilnică  sau  cea  școlară,  fără  să  acuze  vreo  intenție  la
studiu,  Felix  îi  mărturisi  că  era  însărcinat  de  Aglae  să-i  dea
concursul. Titi admise doar să i se mai dicteze traducerea unei
scurte bucăți. Colaborarea nu dură însă mult, și Titi, devenind
deodată palid, se ridică în picioare, cu mâna dreaptă în sus și
capul plecat pe spate, și zise speriat:
— Îmi curge sânge din nas!
Într-adevăr,  un  fir  de  arnici  roșu  se  prelingea  pe  șanțul
adânc  al  buzei  de  sus.  Cum  hemoragia  nu  se  oprea  și  Titi
54
Enigma Otiliei
făcuse o figură de teroare, Felix deschise ușa și ieși în sală.
Atrasă  de  zgomot,  Aglae  veni  și,  informată  de  Felix,  irupse
zgomotoasă în odaie.
— Iar ai hemoragie, drăguță, se văită ea, să-ți dau vată.
Scotocind prin casă, veni cu un tampon mare de vată, pe
care îl vârî în nara lui Titi, punându-i în același timp o mână
pe frunte.
— Asta este numai din pricina oboselii, bombăni ea. Mai
dă-o în plata domnului de carte, că n-am să te fac filozof. Cine
citește prea mult, se scrântește.
Aceste  cuvinte  fură  spuse  cu  o  umoare  acră,  ce  părea
intenționată și care jigni pe Felix, fiindcă Aglae avea aerul să
învinovățească pe Felix de surmenarea lui Titi, deși ea însăși îl
chemase. Din acea zi, Felix încetă iarăși de a se mai duce pe
la Titi, până ce într-o zi Aglae îl îmbie din nou:
— Domnule Felix, mai ocupă-te puțin de Titi al meu, am
văzut că ai răbdare.
Felix mergea acum foarte des pe la Titi, cu care se familia-
rizase,  dar  nu-l  îndemna  la  lucru  decât  când  acesta  însuși  îl
solicita, ceea ce se petrecea foarte rar. Titi era un tânăr foarte
de  treabă,  dar  de  un  caracter  bizar.  Îi  plăcea  să  povestească
lui Felix tot ce i se întâmplase peste zi, tot ce zărise pe stradă,
subiectul desenelor pe care le văzuse. Dacă venea din oraș,
Aglae îl întreba ce observase pe Calea Victoriei, și Titi, docil,
nara  față  de  toți  ceea  ce  văzuse.  Când  însă  Felix  încerca  să
discute cu el vreo problemă, Titi se arăta rezistent și încruntat,
iar Aglae, dacă era de față, privea pe Felix cu dușmănie, ca pe
un atentator la creierul fiului ei. Tot ce spunea Titi era sorbit de
Aglae și Aurica și aprobat muțește de Simion.
— Titi, propunea Aglae, ia povestește-ne tu cum ați copiat
la  istorie.
Atunci tânărul de douăzeci și doi de ani începea să depene
istoria  naivității  profesorului  de  istorie,  pe  care-l  descria  cu
destul umor, înșelat de un grup de școlari isteți, care, știindu-i
ticurile, făcuseră de acasă atâtea teze câte subiecte li se puteau
da cu probabilitate. Aglae râdea cu mult haz și privea matern
55
G. Călinescu
pe Titi. Felix chema adesea la plimbare în oraș pe Titi, și întâia
oară acesta urmă cu docilitate itinerariul tovarășului. A doua
oară însă refuză cu încăpățânare să treacă prin anumite locuri,
preferând, de pildă, să stea împietrit o oră întreagă pe marginea
lacului din Cișmigiu spre a asculta banalul repertoriu pe care-l
cânta  muzica  militară.  Întors  acasă,  raporta  familiei  tot  ce
văzuse în decursul plimbării și comunica lista pieselor cântate,
reproducându-le  vocal,  când  nu  le  știa  titlul.  Căuta  apoi  cu
orice chip să-și procure „notele“, spre a le copia în albumul
său.  Erau  însă  zile  în  care  Titi  refuza  cu  îndărătnicie  orice
propunere de deplasare, sub cuvânt că-i este urât. Atuncea ședea
pe o bancă, ascuțind cu atenție creioanele colorate, tăcând cu
desăvârșire. Aceste crize de apatie erau aprobate de Aglae ca
dovezi de cumințenie, și când Felix invita pe Titi la plimbare
și acesta refuza sub cuvânt că-i este urât, Aglae sărea:
— Unde să se ducă băiatul, să bată ulițele ca toți pierde-
vară? Să stea acasă!
Titi  mai  avea  și  altă  ciudățenie.  Uneori,  plictisit  deodată
de convorbire sau de prezența oamenilor, spunea:
— Mă duc să mă legăn!
Atunci se așeza cu spatele pe muchia unei mese sau a unei
sobe  și,  cu  mâinile  împreunate  în  modul  catolic,  se  legăna
neîncetat  de  la  dreapta  la  stânga  și  invers.  Alteori  se  așeza
întins  pe  spate  și,  cu  mâinile  la  fel  împreunate,  pe  canapea
sau  pe  pat,  se  clătina  într-o  parte  și-ntr-alta.  Insatisfacție  în
copilăria joasă, sau amintire prea profundă a acestei copilării?
Felix nu-și putea explica. Pentru Aglae și ceilalți, purtarea lui
Titi  părea  foarte  firească,  și  însăși  Aglae  își  îndemna  fiul,
câteodată:
— Dacă te-ai plictisit, du-te și te leagănă!
Într-altă zi, Felix găsi pe Titi așezat pe o bancă, cu o mână
în dreptul inimii și aplecat cu bustul peste pântece, ca și când
ar  fi  fost  chinuit  de  o  mare  durere  lăuntrică.  Fața  îi  era
tânguitoare,  iar  Aglae  și  Aurica  ședeau  îngrijorate  în  juru-i,
îmbărbătându-l:
— Dar n-ai nimic, omul lui Dumnezeu, de unde ți-a mai
venit și asta?
56
Enigma Otiliei
— Așa spui dumneata, se căina Titi, dar eu știu că sufăr de
inimă. Uite, mă doare aici.
— Unde te doare? Fleacuri! făcea Aglae, expertă, punând
mâna pe locul arătat de Titi.
— Și tata suferă de inimă. Familia noastră toată a suferit.
—  îsta  ți-a  vârât  în  cap  prostiile,  arătă  Aglae  cu  dispreț
către Simion. El, bolnav de inimă! Mănâncă toată ziua ca un
trântor. Poate ai citit mult — arză-l-ar focul de citit — și ți s-a
pus un junghi.
Amândouă femeile fricționară pe posacul tânăr cu alcool
camforat pe la tâmple și pe piept, și hipocondriacul începu să
se lase convins. Titi redeveni din nou comunicativ și asiduu la
industriile lui. Totuși, într-altă zi declară la toți, dezolat și cu
un  zâmbet  amar  în  colțul  gurii  —  efect  al  unei  lecturi
întâmplătoare  de  cărți  de  chiromanție  —,  că  el  n-avea  să
trăiască  mult,  fiindcă  linia  vieții  îi  era  scurtă  și  n-avea  decât
un inel în jurul pulsului. A fost de trebuință ca Aglae și Aurica
să-i  arate  că  și  ele  aveau  liniile  în  chestiune  foarte  rău
conformate și că totuși trăiau. Încrederea lui Titi în chiromanție
fu zdruncinată și buna dispoziție reveni.
Dacă Titi era afabil, dar reținut, Aurica, dimpotrivă, arăta
față  de  Felix  din  ce  în  ce  mai  multă  familiaritate.  În  fiece  zi
după orele cinci, Aurica se îmbrăca pretențios în bluze albe și
foi negre, minuțios plisate, și se pudra pe față în chip bătător la
ochi, carminându-și prea tare pomeții slabi ai obrajilor, ceea
ce în acea epocă se socotea încă scandalos. Mergea pe Calea
Victoriei străbătând mereu cu repeziciune și cu repetiție același
itinerariu, care cuprindea circular amândouă trotuarele. Ea spera
în acest chip o aventură, care însă întârzia să se întâmple. O
singură  dată,  un  elev  de  școală  militară,  indus  în  eroare  de
ținuta ei, se luă după ea și o urmări până acasă. Aurica năvăli
în curte în culmea agitației și spuse Aglaei:
— Maman, maman, vine un ofițer.
Ofițerul însă, intimidat de ținuta onestă a casei și de lipsa
de  atracții  sigure,  după  câteva  plimbări  prin  fața  imobilului,
dispăru. În acea seară, Aurica nu veni la masă și se închise în
57
G. Călinescu
odaia  ei.  Aurica  avea  despre  bărbați  o  concepție  mistică,  în
care  și  impertinențele  deveneau  calități.  Simpla  prezență  a
unui bărbat, mai cu seamă tânăr și necăsătorit, o emoționa.
— Maman, vine Pascalopol!... Maman, trece Filipescu!
A fi acostată de un individ mai bine îmbrăcat pe drum nu i
se părea necuviincios. Nu răspundea, firește, dar iuțea pașii,
cu  o  mare  surpriză  pe  față,  în  așteptarea  unei  asiduități  mai
flagrante. Aurica vorbea despre căsătorie cu un interes tehnic,
ca  și  când  ar  fi  fost  unicul  scop  serios  în  viață.  O  căsătorie,
oricât de banală, i se părea pentru o fată „un noroc“. Se informa
despre  toate  nunțile  cunoscuților,  mergea  la  toate,  măcar  în
tinda bisericii, cerceta pe eroină înainte și după eveniment și
arăta  în  fața  bărbatului  respectivei  recente  mirese  o  stimă
pierdută. Colecționa beteală de la nunți și consulta cărturăresele
cu  frenezie.
— Închipuie-ți, maman, ce noroc, a luat-o fără nici o zestre,
spunea câteodată ea despre vreo prietenă.
— Lasă, că-ți ajută Dumnezeu și ție, o consola Aglae, că tu
ai tot ce-ți trebuie, numai fii și tu mai înfiptă, fiindcă azi îți iau
înainte zăpăcite de-astea tinere!
Și Aglae arătă cu capul, dușmănos, spre curtea Otiliei.
Odată, trecând pe Calea Victoriei, Aurica se întâlni cu Felix
și-l  invită  numaidecât  să  o  întovărășească  în  circuitul  ei.  Ba
chiar îl rugă, la un moment dat, să-i dea brațul, fiindcă nu se
cădea, spunea ea, să zică lumea că merge cu un bărbat străin.
Felix cerceta acum strada cu multă circumspecție, ca să n-o
mai  întâlnească,  însă  într-altă  zi  fu  iarăși  prins  și  trebui  să
ocolească  de  câteva  ori  Calea  Victoriei,  agățat  de  brațul
Aurichii, ca un câine de un lanț scurt. O trăsură luxoasă trecu
pe lângă ei, și o mână le făcu un mic semn.
Abia după ce trăsura era departe, Felix își dădu seama că era
Otilia, împreună cu Pascalopol. Aurica spuse cu glas invidios:
— Ai văzut? Pascalopol o plimbă în fiecare zi și-i dă fel de
fel de cadouri. Ce noroc! Ce-o fi văzând Pascalopol la Otilia?
Felix  rămase  încruntat,  mai  mult  de  informațiile  asupra
raporturilor dintre cei doi. Aurica înțelese altfel.
58
Enigma Otiliei
— Oare crezi că Otilia poate să placă cuiva?
Felix  se  dezmetici.
— Mi se pare că ești nedreaptă, domnișoară. Otilia e foarte
frumoasă, și apoi e cultă, talentată.
— Crezi? se îndoi Aurica.
— Și apoi, de ce bănuiești numaidecât, pipăi Felix situația,
că între domnul Pascalopol și Otilia ar fi vreo legătură? Domnul
Pascalopol e singur, fără copii...
Aurica râse malițioasă.
—  Cum  se  cunoaște  că  n-ai  experiență!  Otilia  e  șireată,
caută  numai  bărbați  în  vârstă,  bogați.  Numai  de-ar  lua-o  în
căsătorie...  Însă  nu  cred  să  fie  Pascalopol  așa  lipsit  de  gust.
Dumneata ce zici?
Felix arătă prin tăcere că nu are nici o opinie în privința asta.
Văzând că Felix o evită pe stradă, nemaitrecând pe Calea
Victoriei sau neieșind decât când se încredința că nu a părăsit
casa,  Aurica  începu  să  invite  pe  Felix  la  ea,  chemându-l
personal, sub felurite pretexte, chiar sub ochii celorlalți. Aglae
nu se arăta potrivnică acestor manevre, ba chiar le ajuta prin
priviri galeșe față de Felix sau prin dispariția la vremea oportună.
Începuse a nu-l mai primi în salonul cu picturi, ci, sub pretextul
de a-i arăta ceva special, îl chema în odaia ei de dormit și-l
punea să stea în apropiere de ea. Aurichii îi intră în cap, de la
o vreme, că Felix era lipsit în casa lui moș Costache de plăcerile
gastronomice ale unei bune gospodării.
— Eu mă întreb cum poți să stai, se înduioșa Aurica, Otilia
nu știe nimic, iar Marina e o leneșă.
Aurica  întrebă  odată  pe  Felix  dacă  îi  place  plăcinta  cu
cireșe. Nebănuind nimic sub această întrebare banală, tânărul
răspunse afirmativ. A doua zi era tras cu mister în odaia Aurichii,
unde pe o măsuță se afla o tipsie încărcată cu prăjituri. Aurica
sili pe Felix să mănânce, fiind sigură că-i face plăcere. După
plăcintă urmă în altă zi dulceață de coacăze. Felix începuse
să audă cu groază glasul molatic al Aurichii, și odată fugi pe
poartă repede în oraș, când simți că se ivește Aurica prin fund.
Ca  să  nu-și  greșească  ținta,  aceasta  începu  să  vină  chiar  în
59
G. Călinescu
timpul mesei și să-l tragă cu insistență pe la sfârșitul ei. Când,
într-o astfel de manevră, Felix făcu o încercare de rezistență,
agățându-se  cu  privirile  de  Otilia,  care  era  de  față,  Otilia,
pufnind discret de râs, agravă situația.
— Du-te, Felix, n-o refuza, Aurelia este tare în prăjituri.
— Te rog foarte mult, insinuă tenacea Aurică lui Felix, să
nu vii niciodată prin față, ci numai pe portiță. Știi, reputația,
dumneata ești cavaler, poți să-mi faci rău.
Cu alt prilej, insinuația fu adâncită într-un fel care înspăi-
mântă  pe  Felix.
— Situația noastră e foarte grea, se văită Aurica, nu știi cu
cine vorbești. Noi, domnișoarele, suntem slabe, nu putem refuza
„avansurile“,  dar  apoi,  dacă  lucrurile  nu  merg  mai  departe,
rămânem  compromise.  Am  avut  o  prietenă  care  primea
„avansuri“ de la un tânăr pe care-l credea sincer. L-a admis în
casă,  în  odaia  ei,  în  văzul  părinților  și  cunoscuților,  și  apoi
tânărul  n-a  fost  parolist.  Lumea  e  rea,  vorbește,  de  aceea  e
bine ca un bărbat să spună de la început ce intenții are.
Felix  tăcu  câteva  clipe,  într-atât  aluzia  părea  îndreptată
către el, apoi, devenind hotărât din cauza primejdiei, zise:
— Domnișoară Aurica, ceea ce spui trebuie sa fie adevărat,
deși eu nu am experiență. Dar eu cred că personal nu pot să-ți
aduc  nici  un  neajuns,  fiindcă  nimeni  nu  se  va  gândi  că  un
tânăr ca mine, care abia acum intră la universitate, urmărește
să se căsătorească.
—De ce nu? zise Aurica, galbenă și cu oarecare ațâțare de
reproș în glas. Știu mulți tineri studenți care, spre a putea urma
studiile, se însoară. Când este și zestre...
— Ai făcut bine, în orice caz, că mi-ai atras atenția; fiindcă
altfel ți-aș fi făcut rău fără să-mi dau seama. Dumneata m-ai
chemat. N-am să mai viu...
—Ba  eu  te  rog  sa  vii,  domnule  Felix,  în  definitiv,  ce  ne
pasă nouă de lume, înclinațiile se nasc cu încetul.
— Dar eu, se bâlbâi Felix, n-am nici o încli... n-am nici
o vină!
Și se strecură pe ușă afară, bolborosind câteva scuze confuze.
60
Enigma Otiliei
—  Otilio,  ai  avut  dreptate,  se  mărturisi  Felix,  Aurica  a
înțeles greșit vizitele mele. Cum s-o fac sa mă lase în pace?
— Aurica nu se lasă cu una, cu două, spuse Otilia; în tot
cazul,  cum  nu  cred  că  ai  de  gând  s-o  iei  de  nevastă,  îți  va
păstra o ură eternă.
Tot  Otilia  îi  comunică  mai  târziu  că  Aurica  s-a  plâns  lui
moș  Costache  că  el,  Felix,  n-a  fost  cavaler  cu  ea,  că  i-a  dat
brațul în văzul tuturor pe stradă și a intrat de atâtea ori în odaia
ei,  inducând-o  în  eroare  că  ar  avea  intenții  serioase.  Moș
Costache i-a explicat răbdător, cu multă terminologie specială,
că Felix e deocamdată minor și, ca atare, încă iresponsabil.
61
G. Călinescu
CUPRINS
IV
Cu  timpul,  Felix  se  obișnui  în  casa  lui  moș  Costache,  în
care începu să se simtă bine. Deplina libertate de care se bucura
în aceasta casă, în care fiecare făcea ce poftea, fără să întrebe
pe  celălalt,  și  care  contrasta  cu  rigoarea  vieții  lui  de  până
acum,  pria  caracterului  său  singuratic.  Totuși,  un  simț  de
disciplină înnăscut ferea pe Felix de excese. Libertatea îi risipise
timiditatea și-i dăduse sentimentul valorii lui personale. Lipsa
lui de legături familiale mai afectuoase, deferența ușor compăti-
mitoare cu care-l înconjurau toți fiindcă era orfan dezvoltase
firea  lui  ambițioasă.  Aștepta  cu  nerăbdare  să  se  deschidă
universitatea, pentru a se pune cu aprindere pe muncă, voind
să-și facă o cariera solidă, cât mai curând. Numără lunile până
la majorat, tăind pe un calendar săptămânile trecute și făcând
de  pe  acum  planuri  asupra  viitorului.  Îi  trebuiau  bani  să-și
cumpere cărți și unele lucruri de îmbrăcăminte și, după câteva
codiri, merse într-o zi la moș Costache și-i ceru.
—  Ha!  holbă  ochii  bătrânul,  întârziind  răspunsul.  Apoi,
bâlbâindu-se, spuse că n-are, apoi că n-a mai rămas nimic din
venitul anului în curs, în sfârșit, că venitul e mai mic decât ar
fi trebuit și că nu știe cum are s-o scoată. De ce nu dai lecții
particulare,  ca  să  câștigi?  insinuă  el  confidențial.  Îți  faci
treburile și-mi dai și mie pentru îmbunătățirea pensiunii.
Felix nu îndrăzni să obiecteze nimic și nici după aceea nu
crezu că se cade să întrebe pe moș Costache câtă era propriu-zis
averea lui administrată. Îi era rușine de Otilia. Însă făcu unele
socoteli aproximative, adunând chiriile ce se luau de pe prăvălii
și  apartamente,  socotite  la  o  sumă  potrivită  (avea  informații
vagi), și văzu că i s-ar cuveni pe lună câteva sute de lei, din
care  și-ar  fi  putut  plăti  cu  prisosință  pensiunea,  cu  oricâte
62
Enigma Otiliei
cheltuieli suplimentare. Lecții n-ar fi voit să dea, ca să poată
studia în toată voia. Otilia, văzându-l abătut, îl descusu și nu-l
lăsă până nu află pricina supărării.
—  Așa  e  papa,  se  indignă  și  ea,  nu  trebuie  să  te  superi,
trebuie să știi cum să-l iei. Lasă-mă pe mine.
Într-adevăr, puțin după această convorbire, Otilia îl luă pe
moș Costache de braț și, plină de gingășii, îl duse în casă „să-i
spună ceva“. Întrevederea fu lungă și Felix însuși putu să audă
mormăiturile bătrânului și implorările ascuțite ale Otiliei. Otilia
ieși însă posomorâtă și nu dădu lui Felix nici o explicație. A
doua zi dimineață, Felix o văzu ieșind în oraș îmbrăcată cu o
rochie nouă de dantelă. Fata îl chemă și-i spuse șoptind:
— Fii liniștit, că aranjez eu! Acum mă duc puțin în oraș.
La întoarcere Otilia chemă pe Felix deoparte și-i dădu trei
sute de lei.
— Dar te rog mult să nu-i spui nimic lui papa!
— Nu ți i-a dat el?
— Ba da, ba da, nici vorbă! Fii cuminte și fă așa cum îți
spun eu... îți explic altă dată.
Otilia  deveni  pentru  Felix,  încetul  cu  încetul,  adevărata
stăpână  a  casei,  căreia  îi  încredința  toate  dezideratele  lui,
evitând pe moș Costache, totdeauna voit bâlbâit și gata să se
strecoare printre degete. Dar mai încerca față de ea o atracție
care deveni din ce în ce mai tiranică. Noaptea, chipul Otiliei
îl urmărea în tot timpul, cu temerea totodată de a nu-l pierde.
Simțea o ciudată nevoie a prezenței fetei, și adesea nu putea
dormi.  Din  grădina  de  jos,  când  se  adunau  seara  obișnuiții
partidei de tabinet, auzea aproape numai glasul Otiliei. Când
fata  urca  vijelios  scările  sau  când  îi  vorbea,  avea  tresărituri.
Avu  impulsiunea  de  multe  ori  să-i  sărute  mâna.  De  câte  ori
Otilia ieșea în grădină, Felix, nerăbdător, căuta un pretext de-a
ieși  și  el,  și  îl  găsea  în  dorința  de  a  citi  jos.  Otilia  era  de  o
familiaritate,  de  o  lipsă  de  jenă  care  îl  tulburau;  din  păcate
însă nu avusese el însuși prilejul de a se apropia mai mult de
ea, fiindcă fata lipsea mai toată ziua de acasă, iar când venea,
era  înconjurată  de  toți  ceilalți.  Familiaritatea  Otiliei  avea  o
63
G. Călinescu
nuanță protectoare, ca pentru o ființă inofensivă de care nu te
temi.  Neputând  sta  cu  Otilia,  Felix  ședea  cu  lucrurile  ei.  Îi
plăcea parfumul nedefinit pe care-l lăsa ea multă vreme după
trecerea ei, dezordinea grațioasă din care reconstituia mișcările
ei, semnăturile, lucrurile uitate prin cărți. Odată, Otilia îl trimise
pe  Felix  sus,  să-i  aducă  un  degetar.  Tânărul  găsi  în  odaie  o
amestecătură comică. Un pantof era în pat, pe o carte deschisă,
pus probabil ca să nu se închidă volumul legat prea dur. Covorul
era semănat cu note muzicale, răsfirate nebunește, spre a găsi
în pripă ceva. În cutia în care trebuia să caute degetarul, erau
aruncate laolaltă ace, batiste subțiri, cărți de vizită, bucăți de
ciocolată mușcate cu dinții. Felix se simți mai aproape de Otilia
aici în odaie, decât lângă fata însăși. Otilia îi dădea din când
în când mici însărcinări, când pleca în oraș, pe care începuse
a le aștepta cu nerăbdare și a le provoca. Nu scăpa uneori de
reproșuri amicale.
— Felix, panglica e prea deschisă, nu ești tare în nuanțe.
— Mă duc s-o schimb.
—Aș! O dau lui Titi să mi-o zugrăvească, și, dacă nu plouă,
merge. Să vezi ce încântat e!
Într-adevăr, Titi lua panglica foarte serios și, cu devotament,
o trata în acuarelă, expunând-o puțin la soare. Lui Felix, aceste
servicii i s-ar fi părut o concurență neleală, dacă Otilia n-ar fi
privit pe Titi cu ironie. În schimb, Otilia răsplătea pe Felix cu
gingășii neprevăzute. Îi aducea din oraș fel de fel de mărunțișuri,
fie măcar o bomboană. Odată îi dărui o cravată. Într-o zi, Felix
se auzi strigat nerăbdător de glasul Otiliei.
— Felix, Felix, vino mai repede, că mă grăbesc!
Văzu pe Otilia în trăsura cu doi cai albi, care era închiriată
de  Pascalopol,  și  ședea  oricând  la  îndemâna  ei,  agitând  un
pachețel  cu  mâna.  Felix  alergă  intrigat  și  descoperi  că  fata
avea în mână un pachet de ciocolată fină.
— Rupe din el... nu tot... nu tot!
Apoi Otilia începu să ronțăie cealaltă jumătate și porni iar
cu trăsura.
Otilia  amesteca  o  seriozitate  rece,  blazată  cu  cele  mai
teribile  copilării.  Într-o  zi  îmbrăca  păpuși,  în  alta  mustra  pe
64
Enigma Otiliei
moș Costache că se murdărește pe haine cu scrum de țigară și-l
scutura  întorcându-l  în  toate  chipurile,  ca  pe  un  copil,  spre
râsul de plăcere al aceluia. Altă dată Otilia fu nemulțumită de
gospodăria Marinei și, punându-și un șorț înainte, se așeză serios
pe treabă, cerând concursul lui Felix. Dar se plictisi curând.
Din  ușă  văzuse  strălucirea  ierbii  grase  din  fundul  grădinii  și
avu o dorință.
— Vai, Felix, parcă e la țară! Aș vrea să merg cu picioarele
goale  prin  iarbă!  Și  numaidecât  aruncându-și  pantofii  din
picioare și trăgându-și jos ciorapii, pe care-i părăsi în bucătărie,
alergă în grădină.
Marina făcu spre Felix un mic semn, cu înțelesul că Otilia
nu-i în deplinătatea facultăților mintale. Otilia uită după aceea
de gospodărie și începu să cânte nebunește la pian.
Fata se interesa de aproape de activitatea lui Felix, îi scruta
mereu intențiile, îi aducea cărți și, când nu le avea ea însăși,
mergea nu se știe pe unde și le împrumuta.
—  Vezi  tu,  zicea  ea  cu  o  comică  maternitate,  eu  mi-am
pus în gând să scot din tine un om ilustru. Asta o să-i facă mult
sânge rău tantei Aglae. Însă trebuie să m-asculți.
Pascalopol  venea  mereu,  cu  foarte  rare  lipsuri,  primit  de
toți  cu  o  atenție  nesfârșită.  Familiaritatea  Otiliei  față  de  el,
care nu depășea de altfel stilul ei general, îl indispunea din ce
în ce mai mult pe Felix. Pascalopol trata pe tânăr, la început,
cu politețe rezervată, aruncându-i câte o vorbă, câte o privire
fugară.  Cu  trecerea  zilelor,  căpătase  probabil  convingerea
inofensivității lui Felix și începu să-l privească prietenos și chiar
patern. Auzind în treacăt că Felix ar dori să citească un anume
volum  de  Anatole  France,  i-l  aduse  pe  neașteptate.  Felix  fu
surprins, dar Otilia copleși pe Pascalopol cu calinerii, așezată
pe marginea scaunului lui și scuturându-i haina de impurități
inexistente.
— Ce gentil ești dumneata, domnule Pascalopol, vezi, de
aceea te iubesc eu!
Vorbele  acestea  le  spuse  cu  atâta  copilărie,  că  nu  avură
nici un sens erotic, dar Pascalopol fu mulțumit și învălui și pe
65
G. Călinescu
Otilia, și pe Felix în privirea lui satisfăcută. De acum încolo
Pascalopol  se  interesa  foarte  serios  de  Felix,  ședea  cu  el  de
vorbă în așteptarea Otiliei și îi aducea din când în când cărți.
— Pascalopol, de ce nu te-nsori? zise într-o ședință de tabinet
Aglae.  Aș  fi  curioasă  să  văd  ce  harababură  de  holtei  este  la
dumneata acasă!
—  Te  poftesc  să  vezi,  cocoană  Aglae,  dar  te  asigur  că  e
mai multă disciplină ca la atâtea femei.
Aurica deschise ochii mari, ca și când invitația o cuprindea
și pe ea; Aglae, care urmărise altceva, bătu în retragere:
— La vârsta mea, nu mă mai privește cum trăiești dumneata.
Să  meargă  altele  mai  tinere.
— Merg eu! sări Otilia.
— Te rog! o imploră Pascalopol, mai mult din ochi.
Aurica deveni acută:
— O domnișoară singură la un cavaler nu prea e frumos!
— Vine și Felix! corectă Otilia.
— Mâine trimit trăsura să vă ia.
Astfel se făcu că într-o după-amiaza, Felix și Otilia, așezați în
larga  trăsură,  străbăteau  Calea  Victoriei  de  la  capătul  dinspre
Dâmbovița până în apropiere de Biserica Albă. Aci se coborâră în
fața unei clădiri cam fumurii, numai cu două caturi, dar înalte, în
gangul căreia intrară. Otilia i se păru lui Felix orientată. Suiră pe
o scară cu balustrada de fier forjat și se opriră în fața unei uși mari
de la etajul I, pe care o mică tăbliță de email arăta numele simplu:
Leonida Pascalopol. Casa, azi ștearsă față de noua arhitectură a
capitalei,  înfățișa  atunci  ultimul  confort.  Ferestrele  și  încăperile
erau înalte, ușile largi și cu frontoane de lemn bogat ornamentate,
tavanurile  decorate  cu  stucuri.  Pereții  erau  tapetați  cu  hârtie
dungată, și de tavan atârnau lămpi electrice cu abajururi plisate.
În  anticamera  apartamentelor  se  vedeau  chiar  picturi  murale
alegorice, cam convenționale și reci, dar de factură îngrijită. La
capetele scării vegheau doi copii de marmură, tociți și lucioși ca
de ceară. Otilia sună apăsat soneria electrică. Se auziră pași grăbiți
și grei, și Pascalopol însuși deschise ușa, îmbrăcat într-un halat
larg de mătase fină, legat la mijloc cu un mare cordon, pomădat
66
Enigma Otiliei
și  parfumat  cu  profuziune.  Un  fecior  cu  vesta  dungată  aștepta
cuviincios  îndărătul  lui.  Pascalopol  îi  făcu  un  semn,  și  acesta
dispăru,  în  vreme  ce  el  însuși  conducea  pe  tinerii  oaspeți  prin
apartamentul lui. Interiorul i se păru lui Felix cu mult mai rafinat
decât și-ar fi putut închipui, cunoscând numai omul, așa de rezervat
și  convențional.  În  loc  de  dormitor,  avea  o  sofa  joasă  enormă,
care ocupa o porțiune din odaie. Un mare chilim vechi, de bună
calitate, în culori dulci de otavă, o acoperea. Peretele din fund
era învelit într-un vast cașmir de care atârnau arme vechi: iatagane,
pistoale cu mânere sidefate, o tolbă cu săgeți exotice. Pe o măsuță
turcească, o mare tipsie de aramă ținea în mijloc un ibric oriental.
Din  tavan,  deasupra  sofalei,  în  dreptul  marginii  ei  exterioare,
atârnau nenumărate candele de argint de mărimi deosebite. Câteva
scaune în X, încrustate cu sidef, erau risipite de-a lungul pereților
pe  care  atârnau  câteva  mici  picturi  de  priveliști  de  pe  Bosfor.
Biroul avea o masă simplă de stejar, încheiată însă rustic, cu ajutorul
unor pene de lemn. Pe ea se aflau un teanc de registre și, la un
capăt, o mare mașină de scris, „Yost“. Pe pereți se vedeau tablouri
alese cu gust, o copie veche după Salvator Rosa, reprezentând un
peisaj  marin  napolitan,  un  Grigorescu  autentic,  o  culă  de  Juan
Alpar și alte câteva tablouri, centrate în jurul unui portret mare al
unui tânăr student de universitate germană, în uniformă de asociație
goliardică, măsliniu la față, cu trăsături fine și ascuțite.
— Aici ești dumneata, nu-i așa? întrebă Otilia pe Pascalopol,
ca și când mai văzuse tabloul și altă dată.
— Da, eu sunt... pe când eram student la Bonn. Tabloul mi
l-a făcut un prieten italian pe care l-am cunoscut acolo. Am și
alte lucruri de el la moșie, unde l-am invitat odată.
—  Vrei  să  vezi  moșia?  întrebă  Otilia  pe  Felix  într-un  fel
care întări acestuia o bănuială.
Înțelegând  numaidecât  aluzia  Otiliei,  Pascalopol  le  arătă
un album mare cu fotografii. Erau fotografii ale conacului (într-un
vast stil românesc, cu pridvor și boltă), a unui lac, a unor vite și
cai  de  rasă,  a  grajdurilor,  a  câinilor  de  vânătoare  și  a  altor
elemente de inventar, cu inscripțiile trebuitoare, arătând o mare
avere  și  o  mare  grijă.  La  sfârșit  însă  se  aflau  un  roi  de  mici
67
G. Călinescu
fotografii  format  vizit,  cafenii,  cu  figuri  de  persoane  și  cu
inscripții  grecești  și  franțuzești  indicând  ca  proveniență
Stambulul și Atena.
—  Sunt  rude  de-ale  mele,  lămuri  Pascalopol  pe  tinerii
privitori, am în mine puțin sânge grecesc. Dar să vă arăt alte
lucruri care vă interesează mai mult.
Pe întinderea unui întreg perete, încălecând chiar ușa, se
vedea  un  sistem  de  dulapuri  fin  intarsiate,  închise  peste  tot.
Păreau depozite elegante de acte. Pascalopol deschise câteva
uși,  descoperind  rafturi  înțesate  cu  cărți.  Erau  acolo  volume
franțuzești, nemțești, chiar și englezești, multe tratând chestiuni
serioase  și  de  specialitate  agronomică,  medicină  veterinară,
economie politică. Erau și opere istorice și filologice și foarte
multă literatură. Felix privi cu aviditate rafturile, lucru ce părea
a încânta pe Pascalopol. Otilia pretinse cărți:
— Mi-ai făgăduit că-mi dai câteva romane nemțești.
— Te rog! se ruga după obiceiul său Pascalopol, cu mâinile
împreunate  la  piept,  și  era  gata  sa-i  scoată  un  morman  de
volume.  Însă  Otilia  îl  opri,  răzgândindu-se  deocamdată  și
oferindu-se să vină în altă zi. Pe un raft, Felix zări și un flaut,
desfăcut în două fragmente.
— Cântați din flaut? întrebă el.
— Câteodată, în ceasurile mele bune. Sunt și eu un fel
de boem.
Pascalopol  îi  rugă  să  se  așeze  puțin,  până  la  pregătirea
ceaiului,  și  începu  să  dea,  mai  mult  pentru  Felix,  câteva
informații autobiografice, văzându-l cam surprins. Moștenise
de la părinți o mare moșie și fusese destinat să facă studii fără
nici o utilitate practică. Fusese în Germania doi ani student în
litere,  apoi  renunțase  și  se  înscrisese  la  Drept  la  Paris.  Se
plimbase prin mai toată Europa și fusese și căsătorit, înainte de
a-și sfârși studiile, cu o femeie de care se despărțise sau rămăsese
văduv (nu spunea limpede lucrurile).
— Și era frumoasă soția dumitale? strigă Otilia din dormitor,
unde fugise pe nesimțite, scotocind, și unde sărea acum tare
pe sofa, ca să-i încerce elasticitatea.
68
Enigma Otiliei
— Era foarte frumoasă, firește, nu ca dumneata, dar nu
ne-am putut înțelege.
— Bietul Pascalopol! compătimi Otilia, uitând pe „domnul“.
Murindu-i  tatăl  și  trebuind  să  îngrijească  de  mamă  și  de
moșie, Pascalopol renunțase la studii și se întorsese la moșie,
unde-l chema datoria.
— Însă când am răgaz, citesc și cultiv și eu muzele în felul
meu și mai ales mă bucur văzând pe cei tineri.
Din dormitor se auzeau răbufnituri de sertare și fredonări
extravagante.
— Apropo, domnișoară Otilia, strigă Pascalopol, ce faci cu
Conservatorul?
— Frumoase cămăși ai, răspunse Otilia, între două măsuri.
—  Domnișoara  Otilia,  mărturisi  Pascalopol  lui  Felix,  e  o
mare ștrengăriță.
Feciorul, care se părea a fi un om de la moșie, mai isteț,
îmbrăcat  în  livrea,  îi  chemă  la  ceai,  și  Felix  avu  și  în
sufragerie prilejul să-și dea seama că modestul Pascalopol
din  strada  Antim  era  acasă  la  el  un  om  foarte  subțire.  În
locul  obișnuitei  garnituri,  moșierul  strânsese  mobile  de
felurite stiluri și vechimi, bine armonizate, printre care un
fel  de  armoar  sculptat  în  stilul  Renașterii  și  pe  care,  zicea
gazda,  l-a  cumpărat  în  Normandia.  Pe  dulapuri,  în  cuiere
țărănești,  se  îngrămădeau  ulcele  ardelenești  și  poterie
occidentală, printre care câteva tipsii perugine de la începu-
tul  secolului  al  XVI-lea.  Ceaiul  însuși  fu  servit  în  cești  de
porțelan subțire japonez. Pascalopol scoase dintr-un dulap
un  bocal  de  farmacie  italiană  din  secolul  al  XVIII-lea  și-l
dădu  tinerilor  să-l  miroase.  Era  ceai  fin  oriental,  pe  care-l
căpăta  pe  cale  particulară.
— Eu știu că dumneata vrei și bomboane, ca copiii mici,
observă râzând Pascalopol și împinse în dreptul Otiliei un alt
bocal  farmaceutic.
Purtările blânde ale moșierului, epicureismul lui de om cult
încântau pe Felix și-i dădeau ascunse năzuinți. Prin contrast, îi
răsărea în minte figura spână a lui moș Costache, care lipea
69
G. Călinescu
mereu cu buza lui groasă țigări noduroase și arunca scrumul
peste  tot.  Înțelegea  foarte  bine  admirația  Otiliei  pentru
Pascalopol, însă îl întuneca fiecare simptom al unei familiarități
mai strânse între fată și moșier.
—  Am  cunoscut  pe  tatăl  dumitale,  pe  bietul  Iosif!  vorbi
Pascalopol  lui  Felix.  Semăna  puțin  cu  dumneata.  Ce  zici,
domnișoară Otilia? (Otilia sărise de pe scaun și întorcea blidurile
de  artă  pe  toate  fețele.)  Era  un  om  foarte  cumsecade,  și  mai
ales muncitor și ambițios. Ar fi ajuns un doctor celebru, dacă
împrejurările nu l-ar fi aruncat acolo unde n-avea destul teren
de  activitate.  Biata  dumitale  mamă  a  fost  o  femeie  bolnavă
toată viața. Vezi dumneata, domnule Felix, venim în lume cu
gânduri mari, facem sforțări, dar când să înfăptuim, o datorie
neprevăzută față de ai noștri ne împiedică. Atunci nu ne mai
rămâne decât să dăm cale liberă altora și, dacă se poate, să-i
ajutăm. Un astfel de ratat sunt și eu, însă vreau ca aspirațiile
mele de natură artistică să se realizeze în domnișoara Otilia.
Dar unde este domnișoara Otilia?
Într-adevăr, Otilia dispăruse în odaia vecină. Pascalopol se
duse după ea. Se auziră deodată râsetele zgomotoase ale celor
doi și Otilia apăru, urmată de moșier, cu un șal turcesc pe umeri.
— Te rog să mă crezi, îi spunea Pascalopol deloc supărat
de  aceste  ștrengarii,  că-ți  sta  admirabil.  Pot  să  îndrăznesc
să ți-l ofer?
Otilia îl rugă să se apropie de ea și-i suflă ceva la ureche.
Pascalopol aprobă încântat. Felix însă fu iarăși jenat, ca de o
complicitate a celor doi împotrivă-i.
În sfârșit, Otilia se hotărî să plece. Despărțirea era de altfel
provizorie, fiindcă Pascalopol își propunea să vină seara târziu,
ca de obicei, la moș Costache.
— În curând am să merg la moșie, zise din ușă Pascalopol,
aș dori să vii s-o vezi. Ar putea să vină și domnul Felix.
— Vai, ce bine-mi pare! se exaltă Otilia, bătând din palme,
și  lui  Felix  i  se  păru  că,  apropiindu-se  de  moșier,  îl  sărutase
ușor pe obraz. Însă tânărul, spre a nu împiedica aceste familia-
rități, se coborâse mai repede pe scară.
70
Enigma Otiliei
— Pascalopol, îi mărturisi Otilia lui Felix, care sta sumbru,
în  vreme  ce  trăsura  aluneca  în  trapul  cailor,  este  un  bărbat
chic. Și ce singur e, săracul!
A  doua  zi,  stând  turcește  pe  sofaua  ei,  Otilia  vorbea  lui
Felix, pe mâinile căruia petrecuse o jumătate de ibrișin:
— Mi se pare că nu-ți place Pascalopol. De ce?
— Nu am nimic cu el. Însă...
— Însă?
—  Mă  întreb  dacă  nu  greșești  arătând  atâta  familiaritate
unui om în vârstă. El ar putea să interpreteze asta altfel.
Otilia  râse,  fără  maliție.
— Ai început să vorbești ca Aurica. Pascalopol e un om de
lume, care-mi place. E așa de bun!
— Poate te iubește!
— Posibil! Dar pe tine ce te privește? N-ai vrea să am un
bărbat ca Pascalopol?
Felix  tăcu  îmbufnat.
— Felix, îl compătimi Otilia, ești un mare prost; vezi că-mi
încurci firele. Poate că Pascalopol ar vrea să mă adopte. N-ar
fi  chic?  Otilia  Pascalopol!  Ah,  ce  mult  mi-ar  plăcea  să  am
trăsură!
Seara, Pascalopol veni iarăși. Aurica, schimbându-și obiecti-
vul, vestea pe toți că aduce prăjituri făcute de mâna ei. Otilia
fu  de  o  veselie  nebună  și  stătu  tot  timpul  la  spatele  lui
Pascalopol, șoptindu-i la ureche și așezându-se pe scaunul lui,
spre ciuda cruntă a Aglaei și Aurichii. Lui Felix i se păru din
nou  că,  pe  când  Otilia  pleca  puțin  capul  înspre  obrazul  lui
Pascalopol, acesta și-l apropia de al său, într-un gest de voluptate
tactilă. Felix plecă neobservat și se ascunse în odaia lui, fără a
mai aștepta prăjiturile Aurichii.
Suindu-se  în  pat,  îmbrăcat  și  citind  o  carte,  adormise  cu
lampa aprinsă. Îl treziră bătăi ușoare în ușă, după miezul nopții.
— Te-ai culcat? Eu sunt, Otilia.
Felix se repezi la ușă.
—  De  ce-ai  plecat,  îl  mustră  Otilia,  de  ce  faci  astfel  de
gesturi? Prăjiturile Aurichii erau foarte bune. E singura ei calitate!
71
G. Călinescu
Otilia ținea în mână o farfurie cu prăjituri.
— Uite, ți-am adus și ție!
Și,  întinzându-i  farfuria  prin  întredeschizătura  ușii,  fugi
repede spre camera ei.
Aflându-se într-o dimineață pe Calea Victoriei, unde privea
în  vitrina  unei  librării,  Felix  zări  pe  partea  opusă  pe  Otilia.
Mergea grăbită în direcția Ministerului de Finanțe. O bănuială
se ivi pe dată în mintea tânărului: Otilia se duce la Pascalopol.
O ispită, mai tare decât el, îl îndemnă s-o urmărească. Otilia
înainta  mereu,  trecând  de  Ateneu,  apropiindu-se  de  Biserica
Albă și traversând chiar pe partea casei lui Pascalopol. Dar nu
se opri în nici un fel, nici nu privi măcar spre casă, ci cu același
pas merse mai departe și intră în magazinul unei modiste. Felix
se rușină de ipotezele lui și, renunțând la urmărire, se întoarse
înapoi. Trei sferturi de oră mai târziu, în apropierea Teatrului
Național, un braț subțire se strecura pe lângă al său. Întoarse
capul și se găsi lângă Otilia.
— Aseară, Pascalopol mi-a spus că în curând ne va chema
la  moșie!  Cum  o  să  merg,  dacă  tu  nu  poți  să-l  suferi?  Oare
puțină afecțiune pentru un om trebuie numaidecât suspectată?
Ce-mi pasă ce zice lumea care mă vede cu tine la braț? Și cu
toate astea, cu tine e ceva mai grav decât cu Pascalopol, care
poate să pară tată-meu. Pascalopol e un om de mare caracter,
care a fost foarte bun cu mine... Odată îți voi spune mai multe.
Ei, acum vii la țară?
— Vin, zise Felix.
Seara, Felix simți nevoia de a mărturisi cuiva noua încre-
dere în Otilia, sentimentele profunde care îl mistuiau în legătură
cu ea. Neavând însă pe nimeni, deschise un caiet gol și scrise
pe el: „Trebuie să stimez totdeauna pe Otilia și să am încre-
dere în ea“.
72
Enigma Otiliei
CUPRINS
V
Pe la începutul lunii august, după-amiază, Marina aduse
de  alături  vestea  că  a  venit  Olimpia  cu  Stănică.  Otilia
informă pe Felix:
—  Asta  este  cealaltă  fată  a  tantei  Aglae,  și  Stănică  e
bărbatu-său... bărbat e un fel de a vorbi, nici nu sunt căsătoriți.
Și ce vrea? întrebă ea pe Marina.
—  A  născut  copilul,  și  acum  încearcă  din  nou,  poate  or
îndupleca pe bătrân.
—  Să  vezi  ce  scandal  are  să  fie!  se  bucură  Otilia.  Moș
Simion nu consimte să dea fetei nici un fel de zestre, are fel de
fel de gărgăuni în cap, iar Stănică, după ce a scos-o pe Olimpia
din casă, nu vrea în ruptul capului să se cunune. Aș dori s-o
vezi pe Olimpia... sunt amândoi o pereche senzațională.
—  Vor  să  vină  aici  mai  pe  seară,  așa  mi-a  spus  cocoana
Aglae, dădu Marina un supliment de informații, când o veni și
domnul Pascalopol. Zice că așa poate se rușinează bătrânul de
el. Acum stau ascunși în odaie la domnișoara Aurica.
— Ce rost are, își dădu Felix cu părerea, să fie amestecat
Pascalopol în afacerile astea? Nu se supără?
— Aș! Nu-l cunoști pe Pascalopol. E de o răbdare nemai-
pomenită, și mai cu seamă îi place să fie consultat. E politicos
cu tanti Aglae și cu toți, numai ca să aibă sentimentul că se
află într-o familie. N-are pe nimeni.
Într-adevăr, mai târziu, când toți erau strânși în salon (afară
plouase)  și  Simion  își  broda  perna  în  semiîntuneric,  ușa  se
deschise,  și  un  bărbat  și  o  femeie,  tineri  amândoi,  apărură.
Aglae și Aurica întoarseră capul, simulând surpriza.
—  Olimpia!  tu  ești?  exclamă  Aglae  cu  o  solicitudine  în
care voia să pună totuși o ușoară supărare.
73
G. Călinescu
Olimpia  se  lăsă  sărutată  de  Aglae  pe  amândoi  obrajii,  în
vreme ce mâna acesteia era sărutată cu un respect afectat de
Stănică.  Cei  doi  salutară  pe  toți,  și  de  departe  și  pe  Simion,
care se mulțumi numai să mormăie, fără să scoată capul din
gherghef. Pascalopol se înclinase ceremonios în fața Olimpiei.
—  Sărut  mâinile,  doamnă  Rațiu!  și-i  duse  vârful  dege-
telor la gură.
Olimpia semăna în chip izbitor cu Simion și cu Titi, având
bărbia  despicată  la  fel,  în  două,  în  chip  supărător  pentru  o
femeie. Era măslinie la față și cam planturoasă, și câțiva peri
îi conturau o ușoară mustață. Sprâncenele, ca și la Titi, erau
îmbinate viguros deasupra nasului. Stănică, în schimb, era roșu
la  față,  fără  sa  fie  propriu-zis  gras,  de  o  sănătate  agresivă,
contrastând cu părul lui mare și negru, foarte creț și cu mustața
în chip de muscă. Un guler tare și înalt ținea o cravată înfoiată
ca  o  lavalieră.  Venise  îmbrăcat  într-un  costum  de  soie-écrue
deschis și Felix fusese izbit, de la început, de lărgimea hainei
și  de  ridicola  dimensiune  a  canotierei  de  paie,  care  abia  îi
cuprindea părul. Stănică vorbea sonor, rotund, cu gest artistic
și  declamator,  iar  Olimpia,  moale,  sentențios  și  cu  o  mare
convicțiune.
Aglae deschise focul:
— Ar trebui să fiu supărată pe voi, Olimpio. Niciodată nu s-a
întâmplat  în  familia  noastră  asemenea  rușine.  Trebuia  să  vă
gândiți bine înainte de a face pasul ăsta. Stați împreună de un
an,  aveți  copil  și  trăiți  ca  păgânii.  Să  nu  vrei  tu,  Stănică,  să
faci cununia!
— În fața lui Dumnezeu, declamă clamoros Stănică, suntem
uniți pe vecie. Numai moartea ne va despărți.
În  vreme  ce  Aglae  vorbea,  moș  Costache  o  privea  țintă,
însușindu-și cu fizionomia toată atitudinea ei reprobatoare. Când
însă luă cuvântul Stănică, ochii îi fură atrași ca de un magnet
în direcția acestuia și acum bătrânul se exalta mult de ideea
uniunii libere.
— Stănică, declară solemn Olimpia, nu-și poate lua sarcina
unei familii fără să aibă capital, ceva, cât de cât.
74
Enigma Otiliei
—Ce e al vostru e pus deoparte, făgădui Aglae.
Olimpia strâmbă din nas:
—  Până  atunci  trebuie  să  trăim,  avem  greutăți.  Stănică
aleargă toată ziua, săracul, azi nu prea merge avocatura. I-a
promis cineva o slujbă, dar până acum...
Stănică aruncă tuturor o privire mândră, măgulit că era astfel
compătimit de Olimpia.
— Poate o să vrea domnul Pascalopol, zise Aglae, să încerce
să-ți găsească ceva, cum are dumnealui relații...
Simion, Aurica, Olimpia și Stănică întoarseră automat capul
spre Pascalopol, ca și cum din partea lui venea o propunere
precisă. Acesta zise simplu:
— Am să-ncerc!
— Oricum ar fi, eu nu înțeleg să fiu nedreptățită, continuă
Olimpia. Sunt cea mai mare din surori și nu-mi dați ce mi
se cuvine.
— Eu mă gândesc la viitorul ei, la viitorul copilului nostru,
tună Stănică. Pentru mine nu vreau nimic, decât pe ea!
— Simion este de vină în toată afacerea asta, aruncă Aglae
o privire mânioasă spre bătrânul cu broboadă, care lucra mereu
ca  și  când  n-ar  fi  auzit  nimic,  nu  vrea,  și  nu  vrea.  Dacă  vă
punea  casa  pe  numele  vostru  de  la  început,  n-aveam  atâta
supărare! Lui să-i vorbești și cu el să vă descurcați.
— Mamă, interveni Olimpia cam cu supărare, dacă nu vrea
tata, eu nu pot să-l fac să mă iubească în silă, puteai să ne dai
dumneata, din partea dumitale.
Aglae se încruntă, iar Aurica privi cu dușmănie la Olimpia.
—  Ba  asta  nu,  dragă!  Am  pe  Aurica,  pe  care  trebuie  s-o
mărit,  și  pe  Titi;  nu  pot  să-i  las  pe  drumuri.  Tu  trebuia  să  ai
răbdare până o scoteam la un fel cu păcătosul ăsta.
Simion ridică numai capul, și buzele îi tremurau cu intenția
parcă de a spune ceva, dar tăcu. Moș Costache, înfricoșat de a
trebui să ia vreo atitudine, lăsase capul adânc spre cheseaua
cu tutun. Atunci Pascalopol luă cuvântul împăciuitor:
— Nu e bine să mergeți prea departe. Lucrurile se pot aranja.
Ce zici, domnule Simion?
75
G. Călinescu
Simion avu o tresăritură, apoi spuse repede:
— Nu e fata mea!
Aglae râse cu dispreț.
— Nu e fata lui! Dar a cui e? M-a înnebunit cu prostia asta!
Olimpia semăna în chip izbitor cu Simion, încât afirmația
păru lui Felix bizară. Mai târziu, o întrebă pe Otilia, și aceasta-i
povesti că totul era o idee absurdă a lui Simion, fără nici un
temei, pe care o striga când era în toane rele, că bătrânul avea
o  casă  a  lui,  nu  prea  mare,  pe  care  Aglae  voia  să  i-o  dea
Olimpiei ca zestre, dar Simion nu consimțea, nevrând să rămână
fără  nimic.  Aglae  îi  confisca  pensia  și  orice  ban,  chiar  mica
chirie pe care o scotea de pe casa lui. Astfel, s-ar fi părut că în
rezistența  bătrânului  e  un  resentiment  față  de  tutela  Aglaei.
Pascalopol interveni conciliant:
— O faci să sufere degeaba pe... domnișoara... pe doamna
Olimpia...  Te-a  supărat  cu  ceva,  poate...  în  împrejurări  de
acestea, se uită totul.
— Nu e fata mea! strigă aproape Simion, cu un glas nebănuit
și, fără să se miște din loc, se făcu roșu la față.
— Acum iar se irită, observă Aglae cu nuanța indiferentă
cu care prevestești o ploaie.
Olimpia tremură puțin buzele, scotoci în corsaj o batistă și
izbucni deodată într-un plâns zgomotos.
— Doamne, Doamne, zise Pascalopol cu multă delicatețe,
nu sunteți cuminți deloc.
Stănică, luând o atitudine nobilă, se ridică în picioare:
— Domnule Tulea, câtă vreme șade sub același acoperă-
mânt  cu  mine,  Olimpia  e  sub  protecția  mea,  și  nu  permit,
înțelegi  dumneata...
Moș Costache se ridică repede de la masă, cu aerul că are
treabă în odaia vecină, iar Aglae făcu desperată semn lui Stănică
să tacă. Acesta însă se aprinsese.
—  …să  jignești  pe  aceea  care  în  fața  lui  Dumnezeu  este
soția mea și mama fiului nostru!
Vânăt la față, Simion sări în picioare așa de iute, că broboada
îi căzu de pe umeri, și, de furie, făcu spume la gură:
76
Enigma Otiliei
— Ești un pungaș, nu e fata mea, nu dau nimic, nu e fata
mea, ești un pungaș.
Și căuta cu ochii ceva să arunce. Negăsind, luă ghergheful
și, într-o clipă, îl făcu bucăți, sfâșiind cu înverșunare etamina.
Apoi rămase așa tremurând din tot corpul. Toți tăcuseră și nu se
mai auzea decât plânsul cu sughițuri al Olimpiei. După o pauză
lungă, Aglae zise autoritară lui Simion:
— Bea puțină apă!
Aurica se ridicase și întindea un pahar de apă bătrânului,
care-l luă docil și sorbi din el.
— Iar voi, se îndreptă Aglae către cei doi, plecați acum. O
să văd eu ce fac cu ăsta.
Olimpia ieși suspinând, iar Stănică o urmă țanțoș, după ce
dăduse  ceremonios  bună  seara.  Simion,  calmat  cu  aceeași
repeziciune cu care se înfuriase, cu aerul chiar de a nu ști ce
s-a întâmplat, privea mâhnit la ghergheful lui și la ghemele de
lână risipite pe jos și se aplecă să și le culeagă. Otilia se repezi
și-i adună toate lucrurile, punându-i-le pe măsuță.
— Ghergheful e rupt, zise ea, nu mai faci nimic cu el. Îți
dau eu altul, care nu-mi mai trebuie!
—  Îmi  dai  altul?  spuse  Simion  încântat  și  senin.  Bine,
atunci să-mi dai!
— Du-te și te culcă, Simioane, porunci Aglae, că e târziu și
te-ai enervat. Lasă, că brodezi tu și mâine.
Bătrânul se îndreptă supus spre ușă, condus de Otilia.
— Simion, continuă Aglae după ieșirea lui, e încăpățânat
ca un catâr, dar tot o sa dea. Trebuie lăsat în apele lui. Nu pot
s-o fac pe Olimpia asta să înțeleagă să nu mai vină pe aici ca
să-l irite. Stănică s-a luat după ea. Dacă-l lași în pace pe Simion,
fără să-i bați capul, se înduplecă.
În vreme ce Otilia, care dusese pe Simion acasă, se întorcea
pe portița din fund, auzi în întuneric o șoaptă bine articulată.
— Otilio, Otilio!
— Cine este? întrebă ea puțin cam speriată.
— Eu sunt!
O umbră se apropia din direcția chioșcului și Otilia recu-
noscu pe Stănică.
77
G. Călinescu
— Ce faci aici? Unde ai lăsat-o pe Olimpia?
—  Mă  așteaptă  în  stradă.  Vreau  să  te  rog  ceva.  Dă-mi
douăzeci  de  franci  împrumut.  Nu  trebuie  să  știe  nimeni.
Nu  vreau  să  umilesc  pe  Olimpia  și  să  mă  cobor  până  la
părinții ei denaturați. Când n-am să mai pot face față, îmi
zbor creierii.
Stănică spusese aceste cuvinte cu o petulanță în care nu se
ghicea nici un soi de depresiune, privind nerăbdător înspre poartă.
— Să văd dacă am, zise Otilia, așteaptă-mă aici.
Otilia se urcă sus în vârful picioarelor și se întoarse repede.
— Uite, zise, îți mai dau încă o dată, dar să știi că nu mai
am. De atâtea ori v-am dat la amândoi.
—  Bine,  bine,  mulțumesc,  răspunse  Stănică,  luând  banii.
Unde șade Pascalopol?
— Dar ce-ai cu el?
— Vreau să-i mulțumesc fiindcă se ocupă de noi.
— Stănică, îl imploră Otilia, lasă-l în pace pe Pascalopol,
prea îl sâcâie toți. Nu știu unde stă.
Stănică  ar  mai  fi  voit  sa  spună  ceva,  dar  se  auzeau  pașii
celor dinăuntru, care coborau pe scări. Fugi repede spre poarta
de din dos și ieși în stradă prin curtea cealaltă.
În seara următoare, Pascalopol, în vizita obișnuita la Oti-
lia, primi din mâinile unui comisionar o scrisoare închisă, în
care citi următoarele:
„Stimate domnule Pascalopol,
Clipele pe care le trăiesc acum sunt decisive pentru viața
mea și răspunsul dumitale poate să se încheie pentru mine cu
un  glonte  de  revolver.  M-am  gândit  ore  întregi  până  să  iau
condeiul în mână și, în sfârșit, m-am decis să apelez la inima
dumitale  nobilă,  care  înțelege  toate.  Existența  mea  este  un
martiriu închinat la două ființe dragi: Olimpia și fiul meu. O
fatalitate nemiloasă mi-a stat împotrivă de câtăva vreme, încât
acum  sunt  în  postura  tragică  de  a  nu-mi  putea  hrăni  familia
anemiată  și  debilă.  Nu  voi  face  apel  la  părinții  denaturați
niciodată. Te rog pe dumneata să fii așa de bun să-mi împrumuți
78
Enigma Otiliei
o sută de franci, pe care îi voi restitui la prima ocazie. În caz
de refuz, sunt decis să termin cu această mizerabilă existență
și te rog să ocrotești familia mea.
Cu mii de mulțumiri
Stănică  Rațiu“
Pascalopol  citi  scrisoarea,  privit  în  tăcere  de  ceilalți  și
așteptat de comisionar, și ar fi voit să râdă în tihnă. Se stăpâni.
Nu  era  deloc  înșelat  asupra  caracterului  lui  Stănică  și,  deși
disprețuitor pentru sumele mici de bani, avea totuși disciplina
sufletească de a nu se lăsa păcălit. Îi veni gândul fugitiv de a
citi  măcar  scrisoarea  celorlalți.  Se  feri  să  nu  înfurie  însă  pe
Simion,  deși  i-ar  fi  plăcut  să  agaseze  puțin  pe  Aglae.  Când
însă văzu pe Otilia, care îl privea îngrijorată, își dădu numai-
decât  seama  că  ar  fi  umilit-o,  scoțând  în  evidență  micile
escrocherii pe care le îngăduia din cauza ei. Scoase portmoneul
și dădu comisionarului banii, iar scrisoarea o vârî în buzunar.
— Este vechilul de la moșie, minți el celorlalți, care a venit
și-mi cere să cumpere niște materiale.
Evident, Stănică nu se sinucise, dar nu disprețui să apeleze
și  la  „părinții  denaturați“,  în  numele  „fiului“  său  de  o  lună.
Simion refuza casa și se uita urât numai când era și Olimpia
de față, dar pe Stănică îl suferea. Acesta îl lua de braț, îi lăuda
zgomotos lucrările și-i smulgea câțiva lei, când avea. Pe Aglae
o biruia cu maniera distinsă de a-i săruta mâna și cu apelativul
„mamă“. Stănică ciupea câte ceva de la cine-i ieșea în cale,
chiar de la Marina. Acesteia însă îi cerea o cotă mai mică:
— „Tanti“ Marina! dă-mi doi lei.
— N-am, fugi de-aici, n-am decât o băncuță.
Îl prinse într-o zi chiar pe Felix, singur acasă.
— Nu-i nimeni? întrebă el, simulând desperarea.
— Nimeni!
— Ce ghinion! Soția mea e grav bolnavă, și n-am un ban în
casă. Mă-mpușc. N-ai dumneata măcar cinci lei?
Însă  victima  de  predilecție  a  lui  Stănică  era  Aurica  (în
onoarea ei își numise copilul Aurel), admiratoare în general a
79
G. Călinescu
oricărui  bărbat  și  îndeosebi  a  acestuia,  pentru  vigoarea  și
îndrăzneala  lui.  Stănică,  în  numele  unei  rudenii  pe  care  n-o
legalizase, lua pe Aurica în brațe și o săruta viguros pe amândoi
obrajii. Apoi intra în materie:
— Cumnată, viața mea e un lung martiriu!
—  Vai,  domnule  Stănică,  un  bărbat  ca  dumneata  învinge
totul în viață.
— Și totuși sunt un învins. Eu, un intelectual, un om destinat
carierelor  superioare,  n-am  zece  lei.  E  intolerabil.  Voi  reda
bietei  Olimpia  libertatea  ei.
A  „reda  libertatea“’  era  o  formulă  ce  umplea  de  mare
îngrijorare pe Aglae, care vedea cu groază pe Olimpia întoarsă
acasă cu rușine și cu un copil. Dar situația Olimpiei se amelioră
pe  neașteptate,  și  tot  grație  lui  Stănică,  fără  ca  acesta  să  fi
avut intenția expresă.
Stănică  veni  într-o  zi  abătut  în  odaia  cu  pernele,  în  care
lucra Simion. Aglae, văzându-l pe geam, intrase și ea.
Fără să spună nimic, Stănică se așeză pe sofa, își desfăcu
puțin vesta și se întinse pe spate cu o mână pe frunte și una în
dreptul inimii.
— Dar ce ai? îl întrebă Aglae, incredulă, în vreme ce Simion,
hipocondru, îl privea cu neliniște.
— Sunt bolnav, sunt grav bolnav, șopti cu întârziere Stănică
și,  vârând  cu  încetineală  mâna  în  buzunar,  scoase  o  batistă
mare, pe care o întinse spre Aglae, fără sa privească.
— Ce e cu batista?
— Mamă, te rog s-o uzi în apă rece, s-o pun la inimă.
— Ești bolnav de inimă? întrebă speriat Simion, apropiindu-se.
— Da.
— Și eu cam sufăr de inimă, mărturisi Simion. Ce simți?
Aglae se răsti la bătrân, aducând totuși batista udă lui Stănică:
— Fugi de-acolo cu boala ta de inimă. Iar începi cu prostiile.
Dar tu, se adresă ea ipoteticului ginere, de unde până unde, că
nu te-am mai auzit?
— Sunt grav bolnav. Doctorii nu-mi dau mult de trăit. Am
ascuns boala, ca să nu amărăsc pe Olimpia, să nu-i dezvălui
80
Enigma Otiliei
viitorul  întunecat.  Am  fost  nobil,  dumneavoastră  nu  m-ați
prețuit. Supărările mi-au agravat boala.
— Te doare? insistă Simion.
—  Nu  mă  doare,  am  palpitațiuni  înspăimântătoare  și
leșinuri. Pune mâna, să vezi!
Și Stănică luă mâna lui Simion care i se întindea și o puse
în dreptul inimii. Simion crezu a constata o mare anomalie și
zise  îngrozit:
— E bolnav. Îi bate, cum îmi bate și mie câteodată.
— Când n-oi mai fi, urmă Stănică cu glasul stins, vă rog să
aveți grijă de Olimpia, pe care am adorat-o, și de fiul nostru.
Regret că n-am putut prin muncă sa-i las o situație clară, ăsta a
și fost motivul pentru care am insistat atâta să-i faceți Olimpiei
foaia dotală... ar fi avut o casă unde să se adăpostească...
Simion tuși puțin, dar nu se mai irită.
— Aș dori să pot să mai trăiesc câteva săptămâni, mai adăugă
Stănică, spre a-i da un nume.
—  Stănică,  zise  Aglae  autoritar,  incredulă  în  fond,  dar
întrevăzând cu îngrijorare o ipoteză posibilă a cazului Olim-
piei,  bolnav-nebolnav,  să  faci  bine  să  nu  mai  lungești...
cununați-vă odată, măcar civil, și isprăviți... ne râde lumea...
am să vă dau și eu câte ceva... ai auzit, Simioane, dă-le casa
și nu te mai încăpățâna.
Simion  nu  zise  nimic,  obstinat  din  fire,  nici  nu  protestă.
Stănică făcu gestul de a-și aduna puterile.
— Îi aduc actul redactat. O semnătură numai, și restul mă
privește pe mine.
Totuși Simion nu se dădu învins cu una, cu două. Stănică
venea aproape zilnic și, din bolnav, devenise un compătimitor
al bătrânului, pe care îl întreba serios:
— Dumitale cum îți mai merge?
Îi  adusese  chiar  niște  pretinse  doctorii,  din  care  Simion
apucase să ia pe furiș, până ce-i fură aruncate de Aglae. Între
patru ochi, Stănică merse și mai departe.
— Eu înțeleg foarte bine sentimentul dumitale, zise el lui
Simion,  ca  avocat  și  ca  om,  am  întâlnit  atâtea  cazuri.  O
81
G. Călinescu
greșeală  de  tinerețe  a  nevestei,  pricepi  dumneata,  o  mică
infidelitate,  pe  care  un  suflet  generos  o  iartă...  se  naște  un
copil  legitim,  după  acte,  dar  pe  care  instinctul  de  tată  îl
respinge...  Îți  spun  dumitale,  Olimpia  nu-ți  seamănă  deloc,
nici la temperament... Însă ce sunt eu de vină? În fața legilor,
Olimpia este fata dumitale, și eu trebuie să-i dau o reparație...
Un socru ca dumneata, un artist, este pentru mine o mare cinste,
un îndemn la lucru, deschizătorul unui țel în viață.
Prin astfel de complicitate insidioasă cu ideile fixe ale lui
Simion,  Stănică  câștigă  mai  mult  decât  prin  implorări  și
declamații. Stănică începu să ducă pe Simion prin oraș și să-l
trateze  cu  bere  prin  grădini  (bătrânul  nu  avea  mai  niciodată
bani proprii) și să-i aducă în casă fel de fel de indivizi, spre a
le arăta „galeria de pictură“. Aceste purtări schimbară într-atât
opinia  lui  Simion  despre  Stănică,  încât  când  Otilia  și  Felix
porneau  la  moșia  lui  Pascalopol,  toată  lumea  în  casa  Tulea
vorbea de cununia Olimpiei ca de un eveniment iminent.
82
Enigma Otiliei
CUPRINS
VI
Otilia  și  Felix  coborâră  în  gara  Ciulnița,  întâmpinați  cu
brișca de Pascalopol, care plecase înaintea lor din București
spre  a  pune  ordine.  Pascalopol  era  îmbrăcat  într-un  elegant
costum  rural-colonial  (carâmbi  de  pânză  închiși  cu  șireturi,
costum de doc verde cu multe buzunare sistematice, pălărie
de paie largă). Brișca însăși era un vehicul de lux, ușor ca un
caic, și cei doi cai negri erau așa de voinici și de nervoși, încât
trăsura părea mai ușoară decât era într-adevăr. Otilia se repezi
la moșier, care îi sărută prelung încheietura mâinii subțiri și o
ridică de subsuori în trăsură. După ce fură așezați câteșitrei pe
larga banchetă din față, Otilia stând între Felix și moșier, care
luase hățurile, trăsura porni cu un huruit lin. Șoseaua era lutoasă,
încărcată  de  un  strat  gros  de  colb  uscat,  și  caii  alergau  fără
greutate. Moșia se afla la vreo cincisprezece kilometri depărtare
de  Ciulnița,  în  direcția  Dunării,  departe  de  linia  ferată,  fiind
cam la jumătatea distanței dintre Călărași și Fetești. Caii alergau
cu  o  repeziciune  de  cursă,  ridicând  într-un  stil  decorativ
picioarele de dinainte, în vreme ce Pascalopol îi atingea numai
ușor cu sfârcul unui bici lucrat cu îngrijire, pe cotorul căruia se
zăreau împletituri de piele de marochin, întărite printr-un inel
de argint. Un vânt cald, masiv ca o undă marină, sporit și de
alergătura trăsurii, făcea ca pălăria Otiliei să fluture, deși era
ținută bine cu mâna. Otilia și-o scoase în cele din urmă de pe
cap și, trecând un braț pe sub brațul lui Pascalopol, rămase cu
capul  gol,  aspirând  cu  nările  desfăcute  mirosul  câmpului.
Vântul îi arunca pletele, ținute într-un pieptene lat, peste urechi,
masculinizându-i fața. Câmpia era așa de plată și de întinsă,
încât nu i se zărea nici o margine. Fâșii enorme de pământ,
care fusese lanuri de grâu, erau acum numai niște întinse miriști
83
G. Călinescu
isprăvite spre orizont, din care se ridica un bâzâit formidabil,
fără oprire, de cosași, vărsați în atâta cantitate pe câmp, încât,
la trecerea trăsurii, săreau ca niște stropi mărunți de noroi. Otilia
prinse unul chiar pe rochia ei, dar, când vru să pună mâna pe
insecta de culoarea paiului putred, rămase numai cu un picior
minuscul între degete. Când brișca trecea printre semănăturile
de  porumb,  zarea  era  astupată  cu  desăvârșire.  Nu  se  vedea
nici  un  om,  nici  o  vietate,  afară  de  insecte  și  de  stoluri  de
vrăbii. Pluteau pe o mare galben-verzuie, în care valurile prea
înalte împiedicau ochii să tragă linia orizontului. La încetarea
porumbiștilor, reapăreau miriștile sau lanurile, tot atât de lungi,
de ovăz, cu paiul scurt și aproape alb de uscăciune. Atunci,
din  cauza  inundării  întregului  șes  cu  ovăzuri,  contururile
priveliștii se rotunjeau, și proporția între lucruri, din lipsa unei
unități  de  măsură,  devenea  nebună.  Prăjina  unui  puț  cu
cumpănă îi urmări multă vreme din depărtare, fără să-și poată
da seama dacă era o simplă prăjină sau un stâlp colosal. Un
cal ieșit pe neașteptate în marginea câmpurilor părea gigantic,
copilul care-l mâna din urmă cu o nuia, un ciclop. Multă vreme,
lipsa desăvârșită a oricărei așezări omenești dădea călătorilor
impresia ieșirii din orice margine posibilă a civilizației și diforma
noțiunea  de  timp.  Era  un  ceas  numai  de  când  coborâse  din
tren, și Felix se simțea pierdut de sute de ani pe locuri în care
orice urmă de civilizație fusese distrusă de mult de soare și de
ierburi. Lanurile începură după câțiva kilometri să se întunece
și  se  ivi  o  pustietate  stearpă  de  colburi  negre,  cu  o  ușoară
mălurire în depărtare. Caii nechezară.
— Uite, colo, pe marginea pârâului, am o grădinărie, zise
Pascalopol, arătând cu biciușca.
Nu  se  zărea  însă  nici  un  pârâu  și  nici  măcar  vreo  salcie.
Abia mai încolo, câțiva pomi rămuroși se iviră izolați la distanțe
incalculabile,  pierduți  ca  niște  trunchiuri  moarte  pe  valurile
mării.  O  roată  bizară  începea  sa  se  contureze  pe  cer  ca  un
curcubeu de cenușă, și, alături de ea, un om călare pe un cal
uriaș. Pascalopol părăsi drumul de căruță, pe care, din cauza
unor nămoliri mai vechi, rămăsese șanțuri groase, solidificate,
84
Enigma Otiliei
de tină, și o tăie de-a dreptul pe câmp în direcția calului fabulos
și a aureolei fumurii. Se distinse pe încetul o roată ca de moară,
mereu enormă, și un om călare, apoi roata se micșoră puțin, și
călătorii  cei  tineri  își  dădură  seama  că  era  o  roată  cu  găleți
pentru irigații. Undeva prin apropiere se afla probabil un mic
pârâiaș. Trăsura fu oprită de moșier departe de viziune, încât
Felix nu-și putu da seama dacă se aflau la două sute de metri
depărtare sau la câțiva kilometri. Pascalopol făcu un semn prin
aer cu biciușca și strigă spre cer, cu un glas profund, pe care
aerul îl hohoti:
— Cine ești acolo? Hei!
Calul  fabulos  se  mișcă.  Omul  din  depărtări  scrută  puțin
originea glasului, apoi răspunse ca din fundul pământului:
— Sunt eu, Pătru!
— Sunt pepeni? țipă grozav Pascalopol.
— Este, este!
— Oameni ai? Câți oameni ai?
— Am douăzeci! Douăzeci de bulgari!
— Să trimiți la curte o căruță de pepeni, ai înțeles?
— ‘|eles... trăiți!... răspunse ecoul.
Pascalopol dădu iar bici cailor, părăsind pe stânga roata și
reapropiindu-se  treptat  de  drumul  bătătorit  de  căruțe.  Brișca
sări deodată, lovindu-se de un mal, căzu într-o albie și se ridică
iar pe câmp. Dăduse de pârâu. Nu era decât o șerpuire de șanț
mai îngust sau mai lat, în care prezența apei era dovedită doar
de noroiul gros mai peste tot și de mici băltoace verzui. Un
miros de lintiță trăda un ochi de apă cu broaște.
— A secat de tot pârâul, observă moșierul, nu vine mare
decât când plouă mult și se umflă apele.
— Atunci, de unde scoate apă la grădinărie?
— Din puț! răspunse Pascalopol, amuzat de spiritul făcut
de natura însăși.
Otilia îl strânse de braț. Șesul uriaș, acoperit cu colburi prinse
în smocuri de ierburi, creștea înainte, tăiat în două de drum. Pe
orizont se iviră niște pete negre, niște ocoale, niște domuri sumbre
cu țepi în vârf. Construcțiile se măriră și apărură în toată sinistra
85
G. Călinescu
lor sălbăticie. Erau coșare de nuiele împletite, grajduri de nuiele,
case de nuiele lipite cu lut scorojit. Ocoalele păreau destinate
vitelor,  căci  bordeiele  n-aveau  nici  o  împrejmuire.  Domurile
erau stoguri de fân scrumit, putrezit, strâns în jurul unei prăjini.
Totul alcătuia o ruină tristă, prin materialul ei, un Pompei de lut,
imposibil de a fi gândit cu oameni într-însul, confundându-se cu
pământul, părând o rană a lui, o mușuroire de furnici gigantice.
Și cum totul părea pe acest orizont, lipsit de dimensiune, colosal,
Felix avu intuiția pustietății scitice, învățate la școală. Aici nimic
nu putea fi așezat într-un moment al istoriei, nici un monument,
nici o formație a solului nu amintea vreun ev. Totul era rămas pe
loc, în afara oricărei epoci, într-o absolută neistoricitate. Dacă
înaintea trăsurii ar fi răsărit deodată câțiva călăreți acoperiți din
cap până-n picioare în sârmă, ca barbarii de pe Coloana Traiană,
sau în întregime goi, cu țeste la oblânc și cu suliți cu smoc de
păr în mână, Felix nu s-ar fi mirat deloc. Aci punea acum tot ce
nu încăpea în istoria lui oficială, tratând despre romani și greci,
barbarimea cu nume bizare, sciții, costobocii, sarmații, bessii.
Huruitul roților și tropotul cailor spori în conștiința lui într-un
chiot  prelung,  ca  și  când  cercul  orizontului  s-ar  fi  umplut  de
hoarde. Și, într-adevăr, un fum înecăcios începu să se ridice în
zare, și aerul răsuna de niște răcnete neidentificabile.
— Ce este? se sperie Otilia.
— Nimic, nimic! o liniști Pascalopol.
Un noroi negru, gros părea că se rostogolește moale dinspre
zare spre trăsură, un noroi cald, care fierbe și plesnește, făcând
să se miște domol suprafața lui. Bucăți din această lavă pătă
câmpul  pe  ici,  pe  colo,  adunându-se  spre  centrul  invaziei.
Strigătele guturale sugrumate crescură în val, și noroiul începu
să se prăvale mai cu putere, zguduind pământul.
— Sunt bivolii, zise Pascalopol, și opri brișca lângă marginea
drumului. Cum Otilia se îngrijora, o asigură: Nu fac nici un rău.
Colbul crescu ca o furtună și înnegri totul, în inima lui se
zărise  întâile  vite  lungi,  bituminoase,  cu  capul  aplecat  și
adulmecător, ca al unor rinoceri, mergând ondulat, ca o barcă
infernală  pe  Styx.  Apoi  veniră  mai  multe  laolaltă  plutind,
86
Enigma Otiliei
îndesate unele într-altele, pline de nămoale încrustate, bărboase
și,  în  sfârșit,  invazia  fu  atât  de  generală,  încât  brișca  fu
înconjurată de acești zei negri, care trăgeau din nări privind
spre Otilia, confundând-o poate cu o buruiană mai înaltă. Toată
câmpia părea din pricina colbului cotropită de bivoli. Tropotul,
răgetele sugrumate făceau o larmă surdă, în care răsăreau niște
urlete  sălbatice.  Felix  și  Otilia  nu  distinseră  alt  animal;  dar
Pascalopol, ținând bine caii, care sforăiau, începu să strige:
— Măi, care sunteți acolo?
Un glas se auzi ca de pe lumea cealaltă:
— Aici suntem, boierule.
În curând, printre bivolii mai risipiți dinspre margine, se ivi
călare, cu un băț în mână, un om aproape gol, cu pielea tot
așa  de  neagră  și  de  mânjită  de  noroi  uscat  ca  și  a  bivolilor.
Degetele picioarelor atârnând fără scări erau îmbrăcate într-o
coajă de tină. Noroiul în care intrase i se lipise în țurțuri de
perii fluierelor. Sudoarea, îngroșată cu colb, îi brobona fruntea
adăpostită sub o pălărie mică, ardelenească, foarte unsuroasă,
și semănând cu tichia lui Mercur. Părea Hermes însuși, rătăcit
prin nămoluri, cu caduceul rupt.
— Tu ești, măi Lepădat! zise Pascalopol. Unde îi duceți?
— D-apăi îi mânăm mai sus, la jgheaburi!
— N-ați pierdut nici unul?
— Ba nu, numai pe doi i-am lăsat la ocol, că-s răi tare, tune
dracu-n pielea lor. Nu trag deloc la jug!
— Să-i trimiteți la iarmaroc, să-i vândă.
Pascalopol dădea porunci liniștite, hotărâte, și Felix admiră
ținuta lui de stăpân al câmpurilor și vitelor. Otilia țipă deodată,
fiindcă un bivol, indus în eroare de rochia ei albă, își apropiase
fălcile lungi și păroase, mirosind-o cu înclinarea de a o rumega.
Pascalopol îl lovi cu biciușca peste bot și vita se trase înapoi
năruindu-se peste celelalte. Și unul din caii de la brișcă necheză
la vederea ciurdarului. Turma se scurse încet, ca o lavă groasă,
ridicând un fum gros de praf, și reconstitui de cealaltă parte a
câmpului acea târâre colboasă. Pascalopol dădu bici cailor și
brișca porni.
87
G. Călinescu
— Pascalopol, întrebă Otilia (Felix observă familiaritatea),
la ce servesc bivolii? De ce sunt așa urâți?
— Sunt buni la jug, răspunse moșierul, au putere mare.
Câmpul cel negru, semănat cu smocuri de buruieni, începu
să se coloreze din nou. Reapărură lanurile lungi, dar de data
asta  bine  tăiate,  unele  albicioase,  cu  ovăzuri,    altele  verzi,
cu porumb. Printre ele, fâșii subțiri și lungi de un verde-închis
arătau  lanuri  de  cartofi.  Pătrate  mari  cu  miriști  și  altele  cu
trifoi geometrizau întinsul chilim. Fundul zării se întunecase
și  se  putea  ghici  o  pânză  deasă  de  sălcii  din  care  ieșea  un
mic fruct sclipitor.
— Acolo e biserica, arătă Pascalopol cu biciușca.
Cu cât se apropiau de lanuri, cu atât miriștile și fânețele se
împestrițau.  Toată  pânza  era  stropită  cu  albăstrele,  sau  cu
galbene flori de sunătoare. Otilia nu mai înceta de a arăta cu
mâna  în  dreapta  și  în  stânga,  pretinzând  a  distinge  o  floare
dintr-un miliard. Câteva berze își plimbau pașnice picioarele
înalte.  Pascalopol  opri  brișca,  înnodând  hățurile  în  jurul
manivelei de frânare, și coborî jos, unde începu să adune, cu
fruntea brobonată de sudoare, albăstrele pentru un buchet. Felix
se  dădu  și  el  de  partea  cealaltă  și  începu  să  culeagă  flori.
Când se apropie de brișcă, văzu că, din partea opusă, Pascalopol
venea cu un buchet gros, pe care-l depuse apoi în brațele Otiliei.
Felix  se  pregătea  să  întindă  și  el  pe  al  său  Otiliei,  care  nu-l
vedea, dar un amestec de sentimente îl opri. În fața moșierului,
gestul lui părea inutil și totdeodată o concurență puțin amabilă
din  partea  unui  invitat  tolerat.  Felix  lăsă  buchetul  să-i  cadă
lângă roata trăsurii.
— Tu n-ai cules nimic? îl întrebă Otilia când brișca pornise.
— Sunt frumoase numai pe câmp, răspunse el, e păcat să
le rupi.
După vreo doi kilometri, Felix văzu că pânza de salcâmi
se  alcătuia  din  mai  multe  perdele  lungi,  destul  de  depărtate
una de alta. Două rânduri fură trecute, și, deodată, într-un sistem
de  lanuri  bine  tăiate,  apăru  în  mijloc  un  grup  de  clădiri
distribuite  în  două  zone  pătrate.  Din  cauza  iluziei  de  șes,
88
Enigma Otiliei
construcțiile păreau enorme, adevărate fortărețe. Pătratul din
stânga era făcut din ziduri înalte cu acoperiș țuguiat de țiglă,
cel din dreapta, mult mai spațios, era o livadă mare, împrejmuită
cu mari uluci sprijinite din loc în loc de stâlpi de zid. Brișca o
luă în direcția grupului roșu, apoi, ocolindu-l, se-ndreptă spre
livadă, care se zărea așternută pe jos cu un covor de iarbă, și
se întoarse spre capătul cel mai din afară al pătratului verde,
unde se vedea o poartă mare de zid. Trecu poarta și se aflară
pe o alee bătută cu pietriș mărunt, cu stâlpi scurți de piatră de
o parte și de alta, în fundul adânc al căreia răsări pridvorul cu
boltă al unei mari case albe. Caii zvâcniră mai repede, și curând
brișca se opri în fața unor scări. Pascalopol sări jos și, făcând o
mică  reverență,  zise:
— Fiți bineveniți pe domeniile mele.
Otilia se ridică să sară și, cum Pascalopol aștepta cu brațele
întinse  spre  ea,  își  dădu  drumul  realizând  astfel  o  scurtă
îmbrățișare,  pe  care  moșierul  încercă  s-o  mai  prelungească.
Ca  să  atenueze  puțin  această  plăcere  evidentă,  Pascalopol,
rămas în urmă, luă de braț pe Felix și-l conduse pe scară în sus.
— Vezi dumneata, îi zise, aici este, pentru un tânăr, o școală
de energie. Vei profita.
Pascalopol dădu invitații pe mâna unei bătrâne servitoare,
ca să se curețe de praf și să se spele, și dispăru pentru un sfert
de ceas. Când se adunară din nou în sala de la intrare, Pascalopol
era  îmbrăcat  într-un  costum  de  oraș.  Le  arătă  casa.  Aceeași
căutare  din  apartamentul  de  la  București  se  regăsea  și  aici,
într-un  chip  mai  rustic.  Doi  pereți  ai  sălii  erau  acoperiți  cu
două mari șaluri de cașmir, arme numeroase vechi erau presărate
peste tot, de tavanul de grinzi atârnau candelabre cu lumânări
de ceară. O vitrină mare conținea pe un rastel numeroase puști
de vânătoare. Alături de sală era o cancelarie de moșie, simplă
și ordonată. În cealaltă parte se găsea sufrageria. Aceste încăperi
dădeau înspre prispa de intrare. Pe o ușă din fundul sălii ieșiră
într-un geamlâc ce privea în direcția pătratului cu șuri. Pe acesta
se  aflau  ușile  a  numeroase  alte  odăi.  Pascalopol  le  arătă  o
odaie  cu  mobilă  veche  de  nuc,  care,  spunea  el,  aparținuse
89
G. Călinescu
mamei  sale  și  rămânea  mereu  nelocuită.  O  cameră  spre  un
capăt al coridorului fu destinată lui Felix, alta, la capătul opus,
Otiliei. Amândouă erau mobilate cam în același chip, sumbru,
masiv și cu o solemnitate rustică, pe care o accentuau grinzile
de  lemn.  Cei  trei  se  întoarseră  în  sală.  Otilia,  care  o  luase
înainte, deschisese dulapul cu puști și pusese mâna pe cea mai
plină  de  arabescuri.  Într-o  clipă,  Pascalopol  fu  lângă  ea,
cuprinzându-i cu putere brațele.
— Domnișoară Otilia, trebuie să fii mereu supravegheată.
Puștile le țin totdeauna încărcate.
Felix nu notă atât primejdia, cât îmbrățișarea lui Pascalopol.
Moșierul îi invită în sufragerie. O masă lungă se întindea
aproape de la un capăt la altul al odăii, cu două bănci laterale.
Masa și băncile, din blană groasă de stejar, erau lucrate în stil
țărănesc,  cu  încheieturi  de  așchii.  Cuiere  de  lemn  și  blidare
acopereau pereții de jur împrejur, pline de căni și bliduri țărănești
de  toate  tipurile.  O  mare  plită  țărănească  cu  cuptor,  într-un
colț,  avea  un  rost  mai  mult  decorativ.  Marginea  de  sus  a
cuptorului era ticsită cu căni albastre de format mai mare, iar
plita însăși slujea de bufet. În sfârșit, lungi culmi roșii atârnau
de cele două grinzi laterale ale tavanului. O pânză de in gros
era așternută numai într-un capăt al mesei. Pascalopol și Otilia
se așezară alături pe o bancă, iar Felix, pe cealaltă dimpotrivă.
În loc să aștepte mâncarea, Otilia mușca dintr-un măr mare,
găsit pe o tipsie încărcată cu fructe, gustând suplimentar câte
un bob de strugure și câte o prună.
—  Domnișoară  Otilia,  o  mustră  Pascalopol,  iar  nu  ești
cuminte. Ai să te-mbolnăvești!
Otilia făcu semn că nu, cu gura plină, și, întorcându-se, se
așeză călare pe bancă, cu fața spre Pascalopol.
—  Ce  păcat  că  nu  e  aici  cocoana  Aglae,  să  te  vadă,
zise  acesta.
—  Cocoana  Aglae,  pe  cât  am  văzut,  observă  Felix,  mai
mult râzând, nu are ochi prea buni pentru Otilia, și mi se pare
că nici pentru mine.
—  Nu,  confirmă  Pascalopol,  foarte  serios.  Intr-adevăr,
cocoana  Aglae  nu  cultivă  prea  mult  virtuțile  creștine.  Însă
90
Enigma Otiliei
dumneata,  domnule  Felix,  ești  un  om  cu  desăvârșire  inde-
pendent,  și  nu  vad  ce  conflicte  ai  putea  avea  cu  ea.  Cu
domnișoara Otilia (Pascalopol se întoarse ocrotitor către fată și
părea a vorbi numai pentru ea), se schimbă puțin chestiunea. E
ceva mai delicat. Dar vom lua măsuri, trebuie să luăm măsuri.
Am și vorbit cu Costache. El e un om cam slab, cu ciudățeniile
lui, dar bine intenționat, te asigur că e bine intenționat. Nu-l
slăbește cocoana Aglae. În sfârșit, vom vedea, îți voi spune eu
mai pe larg unele lucruri. Și când te gândești (făcu Pascalopol
un gest de reproș amical) că toate astea ar putea sa nu te mai
intereseze,  că  eu...
Oricât s-ar fi silit Felix să nu participe la convorbire, fața
lui  exprima  jena  de  a  nu  pricepe  despre  ce  vorbea  anume
Pascalopol. Acesta tăie fraza și, smulgând un măr de la gura
Otiliei tocmai când slujnica aducea castronul cu supă, îl aruncă
pe un blid ardelenesc de pe masă.
—  Produce  mult  o  moșie?  întrebă  Felix,  numai  ca  să
spună ceva.
—  Produce,  firește,  răspunse  Pascalopol  tehnic,  dacă  o
exploatezi rațional. Eu cultiv îndeosebi oleaginoase, cu comenzi
anticipate din Anglia. Culturile specializate sunt mai rentabile.
Pentru asta e nevoie însă de inventar și de mână de lucru selectă.
Trebuie să-ți mărturisesc că cu țăranii de pe aici nu prea fac
treabă; de aceea vei vedea pe moșie foarte mulți ardeleni. Am
și  câțiva  nemți,  unguri,  chiar  și  italieni,  asta  pentru  anume
specialități.  Grădinăria  o  fac  cu  bulgari  și  cu  sârbi.  După  o
bună  exploatare,  toamna  târziu,  sunt  în  măsură  să  export,  și
atunci mă duc să-mi ridic banii de-a dreptul în străinătate, la o
bancă unde mi se face cont. Am și eu dreptul să mă recreez.
— Cum aș vrea să merg în străinătate! se văită Otilia.
Pascalopol puse mâinile cu devotament la piept și zise:
— Domnișoară Otilia, poruncește. Am de la moș Costache
învoirea să te răpesc oricând.
Otilia nu răspunse la această propunere, deviind chestiunea.
— Ai cai la moșie, pot să devin amazoană?
— Este, este, cum să nu, îți rezerv unul cu totul blând.
91
G. Călinescu
— Eu, zise Felix, n-am altă dorință decât să dorm în fân.
Am stat numai câteva ceasuri într-o șură, la o excursie, și de
atunci otava mi se pare cel mai bun culcuș.
— Dar și eu, sări Otilia, vreau să merg în șură, trebuie să fie
foarte nostim.
— O, de asta să n-ai nici o grijă, o liniști Pascalopol, fân
avem destul. Însă, sper că nu vei disprețui odaia pe care ți-am
pregătit-o. Știi c-avem și un pian, ceea ce n-are șura...
—  Pascalopol,  admiră  Otilia  pe  moșier,  totdeauna  ai
fost chic!
— Dumneata, zise Pascalopol lui Felix, după ce te odihnești,
te  poți  plimba  pe  moșie.  Dau  ordin  să-ți  dea  o  brișcă,  dacă
vrei,  îți  dau  chiar  un  cal  cuminte...  nu  te  teme...  Îți  dau  ș-o
călăuză...  aci  devii  numaidecât  călăreț.
Felix mulțumi, rezervându-și să se gândească, însă nu putu
să  nu  remarce  că  Pascalopol  îi  făcea  un  program  deosebit,
izolat de al Otiliei. Asta îl indispuse, fiindcă aici i se părea
locul  cel  mai  bun  de  a  se  apropia  mai  mult  de  Otilia.
Pascalopol le recomandă să se odihnească un ceas după-masă,
până ce el pune puțin la cale treburile moșiei, și, luându-i pe
amândoi de braț, îi scoase în coridor. Felix fu condus la odaia
lui, dintr-un capăt.
— Acum, zise Pascalopol Otiliei, să te duc și pe dumneata!
Când însă, puțin mai târziu, Felix aruncă ochii pe fereastră,
văzu  că  Otilia,  departe  de  a  fi  în  camera  ei,  se  plimba  în
fundul livezii care despărțea conacul de pătratul șurilor, la braț
cu Pascalopol. Acesta părea să râdă foarte voios și-și apropia
pe cât putea în mers obrazul lui de al fetei. Felix simți o mare
ciudă. Sentimentul că Otilia este o ființă destinată să urmeze
foarte de aproape propria lui cale crescuse mult în ultima vreme.
Ar fi voit să fie foarte bogat, să fie major, să ia pe Otilia sub
ocrotirea  lui  și  să-i  ofere  tot  ce-i  oferea  cu  atâta  ușurință
moșierul. Își propunea să facă tot ce-l sfătuia Otilia, să ajungă
un medic celebru, în sfârșit, orice, dar ilustru. Pe o masă lângă
fereastră  se  aflau  o  călimară  și  câteva  foi  de  hârtie,  Felix  se
așeză și începu să scrie caligrafic, privind de departe pe Otilia:
92
Enigma Otiliei
„Otilia,  Otilia,  Tilia,  Tili.“
Pe la ora șase toți se reîntâlniră. Pascalopol își reluase ținuta
de moșier, dar cu alt costum, cărămiziu, și aștepta în pridvor,
în vreme ce trăsura era și ea trasă prin preajmă.
— Vreau să te plimb puțin pe moșie, zise Pascalopol către
Otilia, cred că te-ai odihnit de ajuns.
Otilia își schimbase și ea rochia și nu părea deloc să fi dormit.
— Dar tu, Felix, nu vii cu noi? întrebă oarecum surprinsă.
Felix  își  aminti  propunerea  izolată  a  lui  Pascalopol  din
timpul mesei și făcu un gest de rezistență.
— O, zise Pascalopol către Felix, mă iartă, credeam că ai
fost singur. Brișca te aștepta. Desigur că poți să vii și dumneata.
Acest  „poți  să  vii  și  dumneata“,  tolerant,  jigni  puțin  pe
Felix,  căruia  totuși  o  rezistență  prea  accentuată  i  se  păru
nepoliticoasă, ostilă, fără rost în casa unui om străin. Se urcă
deci și el în brișcă. Caii porniră pe aleea de la intrare, ieșiră pe
poartă și, ocolind livada, se-ndreptară spre celălalt pătrat. Aci
se  aflau  șiruri  de  grajduri  și  coșare  de  vite,  depozite  pentru
unelte, case pentru argați, totul astfel așezat, încât, la zăvorârea
porții  celei  mari  curtea  să  rămână  închisă.  Fiecare  grajd  se
compunea din două componente laterale de zid pentru vite,
un șopron central pentru căruță și un pod pentru fân acoperit cu
țiglă  și  de  o  înălțime  considerabilă.  Șopronul  se  încuia  pe
dinăuntru  cu  o  poartă.  Oamenii  puteau  ieși  însă  spre  câmp
printr-o ușă pătrată și cu prag înalt, care se încuia noaptea și
prin care, din cauza micii dimensiuni, nu se putea scoate nimic.
În schimb, câmpul nesfârșit era tăiat de ușă ca de rama unui
tablou, încât priveliștea avea un aer de artificiu. Otilia vru cu
orice chip să se urce într-un pod cu fân, spre veselia sfioasă a
țăranilor. Nimerise scara tare, cu trepte de nuia groasă de alun,
care se afla înăuntrul șopronului pentru căruțe, și se urcă repede,
invitând și pe ceilalți:
— Pascalopol, nu vii? Hai, te rog, vino!
Pascalopol se arătă însă puțin contrariat de această invitație
și se scuză. Otilia apăruse în fereastra podului și făcea de acolo
semne de delicii.
93
G. Călinescu
— Felix, suie-te să vezi ce fân moale!
Moșierul,  nemaigăsind  alt  chip  de  a  fi  pe  placul  Otiliei,
făcu semn lui Felix să se urce.
— Vai, ce stoguri se văd pe câmp! Ale cui sunt?
— Ale mele sunt, zise Pascalopol, obidit.
— Să mergem, să mergem! țipă Otilia și coborî numaidecât.
Trăsura ieși din patrulaterul șurilor și o luă pe câmp, pe un
drum indicat de roțile căruțelor. Între două linii paralele până la
o distanță considerabilă și depărtate între ele cam cu o sută de
metri, se întindea un loc de fânaț, de pe care iarba fusese cosită,
uscată și adunată în stoguri pe marginea fâneții. Stogurile aveau
forma  unor  sofale  pentru  uriași  și  se  aliniau  într-o  procesiune
lungă. Otilia ceru lui Pascalopol să oprească și începu să alerge
de la un stog la altul, chibzuind cum să se urce.
—  Pascalopol,  imploră  ea,  hai  sa  ne  urcăm,  fă-mi
plăcerea  asta.
Pascalopol, silit să alerge, își ștergea sudoarea de pe frunte.
— Domnișoară Otilia, zise el cu o umbră de ironie, la vârsta
mea nu mă mai urc pe stoguri. Să se suie domnul Felix.
Felix, atras de nebunia Otiliei, se urcă într-adevăr pe urmele
fetei, care se cățărase cu mâinile și cu picioarele. Pascalopol
aștepta jos, vădit încurcat, în vreme ce Otilia, cu mâna streașină
la ochi, ca un general, făcea de sus observațiuni:
— Vai, ce de mai sunt!
— Pentru Dumnezeu, glumi Pascalopol, n-ai de gând să te
urci pe toate stogurile!
Otilia nici nu-l auzise, ci continua:
—  Ce  se  vede,  Pascalopol,  acolo  în  fund,  lucios,  unde
sunt pomi?
— E un heleșteu!
— Un heleșteu? Auzi, Felix? Un heleșteu! Hai să mergem!
Pascalopol urcă, luând aere de martir, în brișcă, împreună
cu ceilalți doi, și porniră. Ieșiseră din raza culturilor, și acum
se  vedea  ceva  surprinzător.  Pământul  scăpat  de  strânsoarea
vegetației era negricios și colbos, încât caii intrau cu picioarele
în el ca-ntr-un lichid fumegător. O perdea groasă și scundă de
94
Enigma Otiliei
sălcii se rezema în jos pe orizont, și din cauza netezimii solului
toată întinderea avea înfățișarea unui smârc, cu deosebirea că
adevăratul heleșteu era mai întunecos și lucios. Smocurile rare
de buruieni înfipte ca niște gheare întoarse în sus semănau cu
ierburile  din  iconografia  bizantină.  Și,  ca  și  acolo,  un  soare
uriaș de aramă se lăsa înroșit pe zare.
Priveliștea era sinistră și grandioasă. În apropierea heleșteului,
pământul începu să se înnoroieze și să se crape în câteva mici
râpe. Apa se întindea neagră, liniștită, sprijinindu-se în fund pe
un pâlc de sălcii și, la margini, pe păpuriș tăiat asemeni unei
perii. O bună parte din suprafața apei era presărată cu cotoare
retezate de trestii și chiar cu trunchiuri de copaci, de unde se
vedea că apa se întinsese cu mult peste albia ei veche. Părea că
aici  fusese  o  stațiune  preistorică  pe  palafite,  din  care  nu  mai
rămăsese  decât  pilonii.  O  spumă  groasă,  băloasă  ruina  toată
fața apei verzi, și un miros pătrunzător de lintiță umplea aerul.
Dinspre sălcii, câteva bivolițe și vaci înaintau până la pântece
în apă, supravegheate de un copil gol, cu abdomenul prea umflat.
Un muget răsună prelung din depărtare, și din băltoacă îi răspunse,
cu tonuri scurte de flaut, broaștele. Era o apă mocnită, smârcoasă,
cum apare uneori în visele grele în care adormitul se cufundă
mereu în nămoluri universale și nu scapă de ele decât zburând
pe deasupra. Un om venea de undeva, de-a lungul bălții, cu o
coasă  pe  umăr.  Umbros,  deșirat,  cu  fața  suptă,  împăroșată  și
ceroasă,  părea  însăși  moartea.  Otilia  voia  să  guste  și  aici
senzațiile apei și se pregătea, spre spaima lui Pascalopol, să-și
scoată ciorapii, când un om călare se îndreptă spre grupul celor
trei, ridicând furtuni de praf.
— Ce s-a-ntâmplat, Ciucene?
— Au venit domnii de la societatea pentru asigurări și vă
așteaptă!
— Ah, făcu Pascalopol agasat, tocmai acum!
După o scurtă chibzuire, moșierul lăsă pe cei doi în paza
omului și, încălecând pe calul acestuia, porni în trap spre curte.
Otilia nu-și părăsi gândul dintâi și, scoțându-și ciorapii, intră
în apă cu picioarele ei subțiri.
95
G. Călinescu
— Îmi place Pascalopol, zise ea ca pentru sine, în lume e
un om încântător, dar nu vrea să se urce în șură.
Otilia  își  ridicase  rochia  până  la  genunchi  și  înainta  pe
latura cea mai dulce a heleșteului, îndemnând și pe Felix cu
atâta insistență, încât acesta îi făcu pe plac și, descălțându-se,
intră și el în apă. Omul de lângă brișcă le semnala zâmbind
locurile neprimejdioase.
— Când e cald tare, zise el, și nu e tulbure, apoi vine lumea
și se scaldă.
Otilia făcu un astfel de gest, că Felix se sperie că avea de
gând să se dezbrace spre a se scălda. Era însă prea târziu, se
întunecase de-a binelea și trebuiră să se-ntoarcă, lăsând în urma
lor corul de flaute acvatice.
Masa de seară decurse într-o atmosferă apăsată, fiindcă luau
parte  la  ea  trei  indivizi  necunoscuți,  cu  care  moșierul  avea
treburi  în  vederea  asigurării  de  incendiu  și  inundații  a  unor
magazii  cu  cereale,  deși  dorința  lui  vădită  era  de  a  sta  de
vorbă  în  toată  tihna  cu  Otilia.  Indivizii  întrebau  și  vorbeau
numai  în  legătură  cu  afacerile  lor.  După-masă,  Pascalopol,
scuzându-se cu o privire plină de înțeles, intră cu cei trei indivizi
în cancelarie, unde se iscă o discuție de specialitate, încordată.
—  Felix,  zise  Otilia  tânărului,  luându-l  de  braț,  hai  să
mergem la stoguri.
Și, fără a mai aștepta răspuns, făcând numai un semn lui
Pascalopol din pragul cancelariei, trase de mână pe Felix spre
ieșire. Livada prin care trecură era înecată în întuneric ca un
cimitir, câmpul însă era luminat de lună, și, când scăpară de
împrejmuirea șurilor, clăile de fân apărură ca niște mari mo-
numente funerare. Otilia, nerăbdătoare, o luase înainte, și Felix
auzi  numaidecât  o  fâșâitură  de  fânuri  uscate,  urmată  de
strigătul: „Aici, aici“. Capul fetei apăru pe o claie, aureolat de
lună. Felix și Otilia se culcară pe spate cu mâinile sub cap și
priviră  cerul.  Se  auzeau  numai  lătrături  de  câini,  unele
apropiate,  altele  pierdute  în  depărtări,  și  țârâitul  multiplu  al
greierilor.  Urechea  nu  percepea  la  început  decât  un  scârțâit
confuz,  apoi  începea  să  desfacă  țârâiturile  în  infinitele  lor
96
Enigma Otiliei
componente, distingând semnale și răspunsuri, întreruperi, tonuri
felurite.  Un  glas  părea  că  răsare  chiar  în  apropierea  urechii,
altul răspundea înăbușit din centrul pământului. |ârâitura curgea
cu monotonia tictacului unui ceas, neobservată prin obișnuință,
huruitoare  prin  prea  multă  atenție.  Ca  printr-o  ocultă  cores-
pondență,  pulberea  de  stele  de  pe  cer  își  schimba  țesătura
mereu, așa cum și-o schimbă o spumă fină de săpun care se
topește. Unele stele luceau mai repede, altele se stingeau, și
mișcarea  continua  mereu,  ca  o  fierbere.  Lipsiți  de  viziunea
pământului,  cei  doi  se  simțeau  plutind  în  aer  ca  pe  o  navă.
Sufletul lui Felix se umplu de o liniște sfântă, de un sentiment
de  totală  desfacere  de  pământ.  În  această  navigație  aeriană
luase însă și pe Otilia. Fata contempla alături cerul și, fiindcă
tăcea îndelung, Felix crezu că adormise. Deodată, căutându-i
mâna,  Otilia  zise:
—  Ce-ai  zice  dacă  am  cădea  deodată  în  cer?  Nu  ne-am
mai opri.
Felix înțelese punctul de vedere al Otiliei. Cum ședeau pe
spate, aveau senzația că sunt aplecați spre concavitatea cerului.
— Atunci Pascalopol, continuă Otilia gândul ei, ar rămâne
pierdut în urma noastră.
— Nu mi-ar părea rău, zise Felix, deși, recunosc că e un
om foarte de treabă.
—  Nu-l  poți  suferi?  Dar  n-ai  motiv  pentru  asta.  Bietul
Pascalopol, el e așa de modest!
— Crezi? Am impresia că e indispus. Încep să mă căiesc
că am venit.
— Ti s-a părut că e indispus? Nu-mi vine să cred. De altfel
am să-l descos eu. În orice caz te asigur că nu din pricina ta,
fiindcă te stimează, și-apoi tu...
Felix înțelese: „...și-apoi tu nu reprezinți nici o primejdie“.
— Otilia, își luă inima-n dinți Felix, îmi pare bine, dar, într-un
fel, și rău că am venit și aici, și la voi!
—De ce? întrebă simplu Otilia, fără să se-ntoarcă, cu ochii
mereu la cer.
— Fiindcă... fiindcă m-am obișnuit cu tine, și încep să mă
tem că voi rămâne iarăși singur.
97
G. Călinescu
— |i-e frică să nu fug cu Pascalopol? Ipoteza aceasta n-ar fi
cu totul exclusă. Pascalopol e un om care merită o astfel de
bucurie, însă nu vreau sa-l părăsesc pe papa și, prin urmare, nu
te las nici pe tine.
— Dacă n-ar fi moș Costache, ai fugi, va să zică! O fată ca
tine poate să iubească un om cu mult mai în etate?
— Nu m-am întrebat serios asta, dar înțeleg ce vrei să spui.
Însă ce tânăr de vârsta mea îți închipui că m-ar iubi pe mine
așa cum sunt? Sunt foarte capricioasă, vreau să fiu liberă!
Felix ar fi voit să spună: „Eu!“, însă nu îndrăzni.
— Aș voi odată să-ți vorbesc multe, se mulțumi el să zică,
dacă vei putea să m-asculți.
— Te voi asculta! răspunse la fel de simplu Otilia, care în
tot acest timp își ținuse mâna pe mâna lui.
Un câine începu să latre violent, apropiindu-se, și un glas
bărbătesc se auzi strigând în noapte: „Hei, domnișorilor, acolo
sunteți?“ Felix și Otilia se dădură jos și, răspunzând la apel,
se-ndreptară  aproape  alergând  spre  curte.  Când  se  arătară,
ținându-se  de  mână,  în  fața  pridvorului,  Pascalopol  ședea
gânditor la o măsuță. Părea trist.
— V-am așteptat la cafea, zise el, poftiți! Eu, la moșie, nu
prea pot fi un tovarăș agreabil pentru niște oameni tineri!
Otilia sări pe marginea scaunului lui Pascalopol și începu
să îndrepte gulerul acestuia.
— De ce spui astfel de lucruri? Am plecat numai puțin, ca
să poți vorbi în tihnă. Nu te preocupa de noi.
Pascalopol luă mâna Otiliei și o sărută.
Totuși, zile întregi Pascalopol fu absorbit de treburile moșiei,
și  cei  doi  invitați  rămaseră  de  capul  lor.  După  vreo  două
săptămâni, moșierul fu chiar silit să plece la București pentru
două  zile.  În  timpul  acesta,  Otilia,  urmată  orbește  de  Felix,
născocea tot soiul de distracții, izbutind să capete colaborarea
binevoitoare  a  oamenilor  de  la  curte.  De  o  cracă  groasă
orizontală a unui nuc bătrân legase un leagăn în care se dădea
în picioare, fluturându-și fusta și părul. Intra în toate șurile și
dormea în fin. Nu se lăsase până ce nu se scăldase în heleșteu,
98
Enigma Otiliei
gonind pe Felix ceva mai departe. Dar petrecerea de predilecție
o constituia un soi de cavalcadă specială. Argatul de la grajduri
le dăduse doi cai mai ciolănoși, pentru tracțiune grea, un fel
de cai normanzi mai zvelți, care se lăsau încălecați cu blândețe
și fără șa, ducând pe călăreți încet, la o simplă bătaie cu palma
pe spinarea lor. Cei doi, supravegheați la început de argat, se
dedaseră binișor la acest sport și colindau singuri moșia. Însă
Otiliei  îi  venise  alt  gust:  să  se  urce  chiar  pe  calul  lui  Felix.
Calul,  masiv,  suportă  fără  obiecție  îndoita  greutate,  și  astfel
oamenii văzură, crucindu-se, noua arătare, un cal purtând în
spinare un bărbat și o fată, care stătea în față, lângă coamă,
băiețește, cu fluierele picioarelor scăpate de sub rochie. Otilia
găsea că acesta e sportul cel mai chic.
— Simt nevoia, îi mărturisi într-o astfel de cavalcadă Felix,
după atâta singurătate, să iubesc pe cineva, să am o tovarășă...
nedespărțită.
— Felix, îi răspunse Otilia, ești încă prea tânăr. Tu nu trebuie
să te gândești la iubire, înainte de a-ți face o carieră strălucită.
Iubirea, măsură ea vorba, e un cuvânt mare, dar apoi vezi că
singură n-ajunge. Dacă un tânăr ar avea răbdarea și bunătatea
lui Pascalopol, cum l-aș iubi!
— Pascalopol e și bogat, observă fără nici o intenție iro-
nică  Felix.
—  O,  nu  pentru,  asta,  protestă  Otilia,  însă  e  adevărat  că
numai  un  bogat  ca  el  poate  să  fie  generos  și  gata  de-a  face
unei femei orice capricii. Eu am un temperament nefericit: mă
plictisesc repede, sufăr când sunt contrariată.
—  Va  să  zică,  cugetă  tare  Felix,  ca  să  fiu  iubit,  va  trebui
neapărat să devin bogat?
—  Poate  că  da,  însă  nu-i  de  ajuns.  Papa,  să  știi,  e  foarte
bogat, și-l iubesc mult, însă nu poate să facă fericit pe nimeni.
Mama a murit de supărare.
Pascalopol aduse de la București știri neprevăzute. Stănică
se  căsătorise  de  două  săptămâni,  adică  numaidecât  după
plecarea Otiliei. Toate formalitățile le avea de mult îndeplinite,
amânase doar sistematic solemnitatea, pentru a constrânge pe
99
G. Călinescu
Simion să-i acorde zestrea cerută. Lucrul se putuse deci face
repede și într-un „cerc intim“. Dar pe dată ce formalitatea civilă
fu  îndeplinită  (aceea  religioasă  fu  respinsă  ca  prejudecată
învechită), Stănică și Olimpia se năpustiră asupra casei căpătate
drept dotă și vrură să intre în stăpânirea ei numaidecât. Casa
era însă închiriată, și, cu drept cuvânt, chiriașul nu consimțise
să se mute înainte de Sfântul Dumitru. Stănică devenise agresiv,
îl amenință, îi găsi viții de executare a contractului, îi trimise
somații în numele Aglaei, care, plictisită, se-nvoi cu chiriașul,
plătindu-i o despăgubire, și acesta, în sfârșit, permise familiei
Rațiu  să  pună  stăpânire  pe  proprietățile  ei.  Cei  doi  n-aveau
însă  nici  o  mobilă.  Olimpia  de  o  parte  și  Stănică  pe  de  alta
începură  să  jefuiască  amabil  pe  Aglae,  Simion  și  Aurica,
lingușindu-i și sâcâindu-i. Stănică pretinse că nu poate înțelege
un cămin fără un document cât de neînsemnat că era ginerele
unui artist așa de mare ca Simion. Îi „smulse“ câteva tablouri,
pe  care  apoi  le  aruncă  în  pod,  cerând  însă  cele  trebuitoare
mobilării unei săli vrednice de aceste comori. Aglae le dădu
tot ce putu. Soții Rațiu, nepăsători acum de posibilele reacțiuni
ale lui Simion, veneau cu îndrăzneală, aproape în fiecare zi,
și se invitau la masă. În astfel de împrejurări, copilul, numai
de două luni, fu cu totul părăsit. Uitat în odaie cu ușa închisă,
dar cu un geam de sus deschis, copilul se zbuciumase, poate
cu febră, și căzuse jos din patul neîngrădit. Plin de contuziuni
muri repede. Olimpia primi lovitura cu mult calm, aproape ca
o ușurare, Stănică însă păru desperat. Sosi cu părul vâlvoi în
casa  Aglaei,  repetă  scena  inimii  slăbite,  notifică  la  toți  că
existența lui era zdrobită. Aurel fusese cel mai inteligent copil
de pe lume și prevestea de pe acum o carieră strălucită. Stănică
povestea  fel  de  fel  de  dovezi  de  precocitate,  pretinzând  că
limbajul însuși se manifestase la copilul său. Refuză să se scoale
de pe pat, sfătuind pe toți să se ducă să ajute pe Olimpia, care
este tot așa de doborâtă, și mărturisind că, fără ajutorul altora, el
nu va fi în stare nici măcar să înmormânteze mortul. Într-adevăr,
nu făcu nici el, nici Olimpia nici un gest serios în direcția asta,
încât cheltuiala căzu în spinarea familiei Tulea. Stănică ceru
100
Enigma Otiliei
chiar  bani  să  comande  monument  copilului  fără  pereche,  și
Otilia  bănui  că  Pascalopol  însuși  fusese  supus  unei  taxe.  La
înmormântare, Olimpia fu nepăsătoare, plictisită, Stănică însă
plânse cu hohote, câștigându-și simpatia femeilor care se găsesc
mai tot timpul prin cimitire. Pascalopol arătă celor doi un număr
din Universul, în care se citea la coloana anunțurilor mortuare
această  compunere  patetică:
†
De-a pururi  sfâșiați  sufletește, plini de revoltă
în  contra  cerului  nemilos:  Stănică  si  Olimpia
Rațiu,  părinți;  Simion  și  Aglae  Tulea,  bunici;
Aurica Tulea, mătușă; precum și familiile înrudite:
Giurgiuveanu, Mărculescu, Sima au nemărginita
durere  de  a  vă  anunța  ridicarea  la  ceruri  a
unicului lor fiu
AUREL RA|IU
(Relișor)
în vârstă de două luni
răpus  de  o  îngrozitoare  boală,  care  a  istovit
trupușorul lui mic, lăsând pe tăticu și mămica lui
fără nici un sens în viață. În curând vor fi și ei
lângă tine, îngeraș scump!
Trista solemnitate a înmormântării va avea loc
etc., etc. Toți cei care l-au cunoscut și prețuit
sunt implorați să asiste.
Otilia zâmbi puțin, apoi, devenind serioasă, zise:
— De Stănică ăsta am avut repulsie chiar de la început. Îl
cred capabil de orice și mă tem de el. Papa e slab, cum îl știi,
n-ar trebui să-l primească în casă prea des.
—  Împărtășesc  în  totul  impresia  dumitale,  domnișoară
Otilia,  și  am  făcut  ce  am  putut  să  deschid  puțin  ochii  lui
moș  Costache.  Cocoana  Aglae  și  Stănică,  iată  o  tovărășie
primejdioasă.
Așa  vorbi  Pascalopol,  trăgând  rar  câte  un  fum  de  țigare.
Felix  nu-și  putu  da  seama  cam  ce  pericol  putea  reprezenta,
101
G. Călinescu
pentru  Otilia,  Stănică.  Întâmplările  ce  urmară  îl  întăriră  însă
asupra dreptății aprehensiunilor Otiliei și ale lui Pascalopol.
Zilele  trecură  astfel  cu  mari  absențe  ale  moșierului  și  cu
încercări ale lui de a realiza față de Otilia atracțiile unui om
în stare de orice zburdălnicie. Otilia îl copleșea cu calineriile
ei, care strângeau inima lui Felix, în vreme ce Pascalopol însuși
se adumbrea de ușurința mai tinerească cu care acesta se adapta
temperamentului fetei. Felix admiră caracterul bun al moșie-
rului,  care  oscila  nesigur  între  sentimentul  erotic  și  cel  de
paternitate, aci detestându-i cordial prezența, aci luându-i cu
afecțiune brațul, ca unui fiu mare. Învins de această discreție
nobilă, Felix se prefăcea din ce în ce mai mult că e interesat
intens de aspectele câmpului și dispărea, lăsând pe Pascalopol
să se bucure în voie de familiaritatea Otiliei, încredințat pe zi
ce trecea că ea nu  depășea  marginile unui nevinovat joc de
salon. Totuși, într-o zi, fu, fără să vrea, pricina unei scene pe
care o regretă. Otilia voise din nou sa meargă călare și-l invitase
s-o ia alături pe același cal. Trecea astfel mândră și veselă prin
apropierea curții, când Pascalopol, care nu mai văzuse acest
inedit gen de călărie, le răsări înainte.
— A, zise el puțin palid, faceți cavalcadă matinală.
Felix  făcu  gestul  de  a-l  saluta,  dar  se  opri,  căci  își  dădu
numaidecât seama de ridicolul situației. Pascalopol o luă înainte
spre grajduri, ca și când ar fi fost în mod special ocupat.
— Mi se pare, observă Felix, că Pascalopol e indispus.
—  Așa  mi  se  pare  și  mie,  trebui  să  recunoască  Otilia,  și,
dându-se numaidecât jos de pe cal, o luă repede pe urmele lui
Pascalopol. Felix porni spre grajd. În drum, zări pe Otilia și pe
Pascalopol de braț, îndreptându-se spre curte. Cel din urmă se
arătă cucerit de gingășiile Otiliei, păstrând numai resturile unei
supărări amuzate.
—  Otilia,  spuse  Felix  în  aceeași  zi  fetei,  eu  aș  vrea  să
plec  de  aici.
—  Și  eu  cred  că  e  vremea  să  plecăm,  consimți  Otilia.  A
doua zi se întorceau la București.
102
Enigma Otiliei
CUPRINS
VII
Când, pe toamnă târziu, Felix, acum student în anul întâi
la Medicină, se găsi întâmplător în casa Aglaei, Aurica nu uită
să-l atragă în punctul ei de vedere.
— Nu-mi explic, insinuă ea, cum poți dumneata, un tânăr
așa  de  distins  și  de  familie  bună,  să  ieși  pe  stradă  cu  o
destrăbălată  ca  Otilia.
— Otilia e foarte cuminte! protestă Felix.
—  Nu  știi  dumneata  toate,  se  încăpățână  ea.  O  vede  o
lume întreagă hârjonindu-se cu fel de fel de tineri. Dac-ar ști
Pascalopol, care moare după ea!
— Otilia urmează Conservatorul și are, se-nțelege, colegi
cu care stă de vorbă. Nu e nimic extraordinar în asta.
Aurica luă un aer de compătimire:
—  Cum  vă  amețesc  unele  nebune  pe  voi,  bărbații!  Apoi
oftă: N-am avut darul ăsta! Poate azi eram și eu altfel!
Tocmai atunci pică Stănică, din ce în ce mai asiduu în casa
Aglaei, cu care părea a se-nțelege foarte bine. Era mai roșu la
față și renunțase la orice boală.
—  Nu  știți  noutatea,  vesti  el  tare,  acum  am  aflat-o  de  la
contabilul lui Pascalopol. Pascalopol se logodește cu Otilia.
Se  produse  atunci  o  reacție  neașteptată.  Aurica  se  făcu
galbenă,  apoi  începu  să  tremure  din  toți  mușchii  feței  și,  în
sfârșit,  izbucni  într-un  plâns  ridicol,  cu  sughițuri  ascuțite.  Se
aruncase pe canapea și, cu batista la ochi, scâncea, după aceea,
comprimându-și fața, ieși ca o nebună din odaie și-și duse în
camera ei, vecină, ecourile plânsului.
—  Dar  ce  s-a-ntâmplat?  întrebă  Aglae,  atrasă  de  zgomot.
Stănică  repetă  știrea.
—  Proastă  ești  tu,  Aurico,  vorbi  Aglae  suspinătoarei  prin
ușa deschisă, să-ți faci sânge rău pentru o dezmățată!
103
G. Călinescu
— N-am avut noroc, se căină Aurica printre sughițuri.
— N-ai avut îndrăzneală, fiindcă te-am crescut bine. Dar
nici de una ca ea nu s-alege ceva. S-o găsi cineva să deschidă
capul lui Pascalopol.
—  E  de  datoria  unor  oameni  de  onoare  să  informeze  pe
Pascalopol  asupra  consecințelor.  Trebuie  împiedicat  și  moș
Costache, observă Stănică.
Aglae făcu un gest de dispreț.
— Costache se uită numai în ochii ei. E în stare, Doamne
iartă-mă,  de  toate  năzbâtiile.
Felix  ar  fi  râs  în  altă  împrejurare  de  plânsul  așa  de  naiv
invidios  al  Aurichii.  Îl  împietrise  însă  știrea  logodnei  Otiliei,
pe  care  o  credea  adevărată.  Comunicând  Otiliei  scena  din
casa Aglaei, aceasta zâmbi dând din umeri.
— Fleacuri de-ale lor. Nu e nimic adevărat. Dar poți să-ți
faci o idee de ura lor. În curând, sunt sigură, o să te vâre și pe
tine în chestiune.
Curând  după  aceasta,  feciorul  anunță  lui  Pascalopol  pe
domnul Stănică Rațiu. Moșierul făcu o mișcare de plictiseală
și ar fi trimis vorbă că nu e acasă, dacă Stănică, venind strâns
îndărătul feciorului, n-ar fi pătruns în odaie înainte ca acesta
să  fi  sfârșit  mesajul.  Pascalopol  întrebă  din  ochi  pe  Stănică
asupra rostului vizitei, întinzându-i o cutie mare de țigări de
foi, dar arătându-se mereu preocupat de alte lucruri. Stănică
ședea pe marginea scaunului.
—Și  eu  și  soția  mea  vă  păstrăm,  începu  el,  domnule
Pascalopol,  o  recunoștință  neștearsă  pentru  generozitatea  cu
care ne-ați ajutat atunci când am pierdut pe scumpul nostru
fiu. De aceea, mi-am zis că, oricât sunt la mijloc legături de
rudenie,  trebuie  să  răspund  și  eu  printr-un  gest  leal  și  să  vă
atrag atenția asupra unei primejdii. Mi s-a spus că vă logodiți
cu domnișoara Otilia.
Pascalopol întrerupse cu vioiciune:
— Cine ți-a spus asta? Domnișoara Otilia?
— Nu. Vedeți, lumea vorbește.
Pascalopol se posomorî din nou.
104
Enigma Otiliei
— Domnișoara Otilia, continuă Stănică, este o fată foarte
simpatică,  dar  știți,  educația  ei  a  fost  fatalmente  neglijată.
Moș Costache e om bătrân, nu poate s-o supravegheze, n-are
interes, în definitiv.
— Pentru ce n-are interes? întrebă serios moșierul.
Stănică își pierdu puțin cumpătul.
—Pentru că, cred că știți, poate, Otilia nu e fata lui, e o...
—  Domnule  Rațiu,  observă  Pascalopol  cu  reproș,  ești  un
om cu cultură, un avocat, nu înțeleg cum poți vorbi astfel de
lucruri. Credeam că vii să-mi spui ceva serios.
— Depinde de cum vedeți chestiunea. E foarte serios. Otilia
e tânără, neexperimentată, azi se întâlnește c-un tânăr, mâine
cu altul, o fată greșește ușor. În casa lor stă un student de vârsta
ei, pentru care se pare că are înclinațiuni... Cumnata mea Aurica
a  văzut  lucruri  decisive,  dar,  ca  domnișoară,  s-a  sfiit  să  vă
comunice, de aceea am luat eu hotărârea să vă scutesc de o
decepție. Înțelegeți, un om mai în vârstă, chiar bogat, nu poate
lupta cu temperamentul aprins, poate prea aprins, al unei fete
de nouăsprezece ani.
Pascalopol  lovea  nervos  în  birou  cu  coada  unui  cuțit  de
tăiat  hârtie.
— În definitiv, cu ce scop îmi spui toate astea? întrebă el,
ridicându-se.
—  Dar...  ca  să  vă  servesc,  din  recunoștință,  până  nu  e
prea târziu.
— Îți mulțumesc, zise scurt Pascalopol, acum sunt ocupat.
Și trecu în altă cameră, încuind ușa după sine. Stănică mai
rămase puțin pe scaun, examinând suprafața biroului. Luă în
mâini  o  carte  de  vizită,  o  hârtie  scrisă  la  mașină,  un  plic  cu
antet, le examină și le puse la loc, apoi scoase din cutie două
țigări de foi și se ridică. La ușă se opri și, răzgândindu-se, se
întoarse și mai luă încă două țigări.
Pascalopol, întors de la moșie, își reluase de mult obiceiurile
și,  fără  a-și  exagera  primejdiile  din  partea  lui  Felix,  venea
aproape  în  fiecare  zi  la  moș  Costache.  În  seara  aceasta  nu
veni. Pe fața Otiliei, Felix citi o umbră de preocupare. A doua
105
G. Călinescu
zi,  Otilia  ieși  în  oraș.  Întors  de  la  Universitate,  Felix  o  găsi
stând turcește pe sofaua ei, cu genunchii strânși în brațe și cu
bărbia rezemată pe genunchi.
— Sunt foarte plictisită! Aș vrea să fug undeva, să zbor. Ce
bine de tine că ești liber! Aș vrea să fiu băiat.
— Nu vrei să-mi spui ce ai? o întrebă Felix, blând.
— Nimicuri, niște mizerii, de ce să le mai știi și tu. Atâta îți
spun, că vreau să plec de aici.
Felix se îngrijoră din nou.
— Unde vrei să pleci?
— Oriunde. Și cu tine aș pleca.
— Otilia, se exaltă Felix, fac pentru tine tot ce-mi spui. Știi
că am oarecare venit, o casă, vei fi... sora mea, dacă vrei așa.
Otilia începu să zâmbească și mângâie matern și cu vârful
degetelor subțiri obrazul lui Felix.
— Sunt o nebună, Felix, nu trebuie să te iei după mine. Tu
nu  ești  încă  major,  deși  papa  ne-ar  da  voie  să  facem  orice
năzbâtii, să ne așezăm și-n lună. Însă ar vorbi lumea pe seama
ta. Tu trebuie să fii liber, să muncești. Altfel, îți ratezi cariera.
Am să-l rog pe papa să se mute de aici.
Otilia se ținu de cuvânt și, copleșind pe moș Costache cu
mângâieri, începu să-l roage:
— Papa, să ne mutăm de aici, te rog, ai unde. Felix e prea
departe  de  Universitate,  și  ar  avea  nevoie  de  o  cameră  mai
bună, să-și primească colegii. Și eu mă duc greu la Conservator.
Ai casa din strada Știrbey Vodă. Doar Felix plătește.
Gâdilat de brațele Otiliei, moș Costache rezista moale, cu
vocea lui răgușită.
— Are să fie cam greu, pierd un venit...
— Papa, te rog, hai să ne mutăm.
Moș  Costache  spuse  Aglaei  noua  hotărâre.  De  altfel,  își
făcuse socoteala că ar putea să închirieze casa din Antim mai
scump  decât  cealaltă.
— Cine ți-a dat ideea asta? se răsti aceasta.
Luat repede, Costache mărturisi:
— Otilia. E departe de Conservator.
106
Enigma Otiliei
— E departe de bărbați, îl parodie Aglae. N-ai să lași casă
bună, bătrânească, pe mâini străine. Atât îți spun!
Moș Costache nu îndrăzni să scoată nici un cuvânt și, când
Otilia  îl  îndemnă  din  nou  să  se  mute,  căută  să  iasă  din
încurcătură cu un:
— Să vedem! Să ne mai gândim. Nu e nici un zor!
Ostilitatea Aglaei se îndreptă încet, dar sigur și în direcția
lui Felix, așa cum prevăzuse Otilia. Tânărul o constată în mici
lucruri,  în  aparență  neînsemnate.  Întâi  nu  mai  fu  rugat  să
pregătească pe Titi pentru corigență, fiind înlocuit cu Stănică,
a  cărui  pedagogie  gălăgioasă,  plină  de  invective  împotriva
școlii,  se  dovedi  mai  pe  placul  lui  Titi.  Apoi  văzu  că  Aglae
avea un chip special de a-și arăta invidia într-o privință oarecare,
și anume, tăgăduind cu autoritate că ceva se întâmplase sau
se va întâmpla.
— Ce faci, zisese ea lui Felix, cu un dispreț intenționat,
prefăcându-se  că  uitase  planurile  acestuia,  nu-ți  cauți  o
slujbă? Ca orfan, găsești mai ușor. Să ai și dumneata un mic
rost în viață.
— Urmez Facultatea de medicină, vesti Felix jignit.
Aglae afectă a nu-l lua în serios:
— Aș, facultatea, asta e pentru băieți de bani gata. Îți găsește
el, Costache, vreun rost pe undeva.
Felix se temu ca Aglae să nu înrâurească pe moș Costache
și  ca  acesta  să  nu  fie  cumva  în  stare  să-l  împiedice,  măcar
nedându-i cele trebuitoare. Dar moș Costache, ca de obicei,
nu numai nu-l stânjeni, ci părea mândru de împrejurarea asta,
și,  mai  târziu,  primi  pe  colegii  tânărului  cu  mimica  lui
particulară,  însă  cu  o  desăvârșită  îngăduință.  Numai  când
Felix avu trebuință de bani pentru înscriere, moș Costache se
fâstâci, întrebă dacă nu se poate mai târziu, sfătui pe tânăr să
ia din altă parte, că găsește el pe urmă. Cum Felix nu avea
nici un „altă parte“, înfățișă cazul Otiliei, care făcu ceea ce
făcuse și altă dată. Pretinse a avea ea o metodă sigură, merse
prin  oraș  și  aduse  bani,  cu  sfatul  de  a  nu  pomeni  nimic
nimănui. Felix deveni, bănuitor. Titi se înscrisese mai departe
107
G. Călinescu
la  liceu,  după  ce  dăduse  corigența,  și  frecventa  cursurile
îmbrăcat în uniformă ca un ofițer. Și el începuse a-l irita pe
Felix cu această convingere nestrămutată că Felix nu va urma
mai departe studiile.
— Acum ce faci? îl întrebă el.
— Mă voi înscrie la Universitate.
Titi tăcu neutru, apoi spuse convins:
— Mama zice că ai să-ți cauți o funcție!
Când  Felix  se  înscrise  cu  adevărat  la  Universitate,  Aglae
păru consternată.
— Tu nu supraveghezi deloc pe băiatul ăsta? zise ea lui
Costache.
Stănică deplânse soarta intelectualilor și se jură că, dacă ar
fi  avut  din  nou  vârsta  lui  Felix,  s-ar  fi  vârât  la  un  meșteșug.
Lucrul fiind iremediabil, Aglae începu și ea să compătimească
viața medicilor, să dea pilde de mizerie, să dezguste în orice
chip  pe  Felix.  Nu  trecu  mult  și  Titi  nu  mai  merse  la  liceu  și
apăru într-un costum civil măiestos, cu lavalieră. Taina se lămuri
pe dată. Titi era prezentat ca „student“ la belle-arte, unde într-
adevăr se înscrisese, pretinzându-se că a terminat liceul. Acum
Aglae, până mai ieri detestatoare a mâzgălelilor lui Simion, se
mărturisea o admiratoare aprinsă a artelor.
— N-am vrut, zicea ea, să împiedic vocația lui Titi. Să-și
cultive  talentul  în  liniște,  că  îngrijesc  eu  de  viitorul  lui.  Nu
oricine se naște cu un dar ca al lui.
Acestea  fiind  spuse  față  de  toți,  Otilia  făcu  cu  ochiul  lui
Felix. Aglae o observase.
—  Și  dacă  mi-o  ajuta  Dumnezeu,  adăugă  ea  înțepat,  am
să-l însor și să-l așez la casa lui, ca să nu cadă pe mâinile unei
dezmățate.
Ironia  soartei  făcu  ca  tocmai  „dezmățata“  să  deștepte
instinctele erotice ale lui Titi. De la o vreme, acesta venea din
ce  în  ce  mai  des  în  casa  lui  Giurgiuveanu,  căutând  în  chip
învederat pe Otilia. Lipsit de elocuțiune și de idei, el se așeza
în apropierea fetei și zâmbea tăcut, căutând cu dificultate un
prilej de convorbire. Totuși, aceste vizite dese erau surprinzătoare
108
Enigma Otiliei
din partea lui Titi, care nu ar fi mers singur în casa cuiva, sub
nici un chip. Titi se lăsa îmbrăcat după gustul Aglaei, se mișca
după  ordinele  ei  și  refuza  să  facă  altceva,  pe  dată  ce  citea
negațiunea în ochii ei. Acum Titi părea nervos și-și înghițea,
când vroia să vorbească, prea des, saliva.
— Ce faci? întrebă el deodată, așezându-se lângă Otilia.
— Tu nu vezi? cos, răspunse Otilia, fără să-și ridice capul,
ca unui copil mic.
Câteodată  Titi  ședea  așa  de  mult,  rumegând  o  intenție
obscură  și  urmărind  toate  gesturile  acesteia,  încât  Otilia  se
agasa și se ridica să plece în odaia ei. Titi o urmărea docil și
acolo și se posta în pragul ușii.
— Titi, tu n-ai nici o ocupație?
— Nu! răspundea naiv Titi, urmărindu-și gândul neexprimat.
Un instinct de fată însă făcea pe Otilia ca față de Titi să-și
supravegheze  gesturile  ei,  așa  libere  și  de  nepăsătoare,  de
obicei. Titi începuse să fie congestionat la față, distrat, și Aglae,
bănuind pricina, îl îndemna să plece de acasă. Stând pe bancă
chiar alături de Otilia, fiind de față și Felix și vorbind cu toții
despre colegele lor, Titi, râzând chinuit, apucă stângaci brațul
gol  al  Otiliei.
—  Dar  stai  frumos,  Titi,  ce  ai?  se  irită  aceasta  și  privi
semnificativ în ochii lui Felix.
Titi  puse  lui  Felix,  între  patru  ochi,  o  întrebare  care-i  sui
acestuia tot sângele la cap:
—  Ascultă...  tu  ești  bine  cu  Otilia...  spune  drept...  se
pretează?
— Cum poți jigni pe Otilia, se indignă Felix, presupunând
asemenea lucruri? Otilia e o fată cuminte.
Titi mestecă saliva, preocupat și incredul:
— Mama spune că a văzut-o cu mulți.
— Nu e adevărat, nu e adevărat! negă Felix aprins.
Într-o  zi  însă,  Titi,  după  o  lungă  ședere  nemotivată  în
apropierea  Otiliei,  care  citea,  îndrăzni  un  gest  oarecare  de
concupiscență, care irită pe fată.
— Ești nebun, Titi, țipă ea, pleacă de aici!
109
G. Călinescu
|ipătul  ei  fu  auzit  indirect  de  Aglae,  care  se  mânie  foc,
însă nu pe Titi, ci pe Otilia. Ea își vărsă toată ciuda față de moș
Costache, fiind sigură că Otilia o auzea dintr-o odaie alăturată:
— Nici n-a pus mâna băiatul pe ea. Și dacă ar fi pus, ce?
Fete  ca  ea  pentru  asta  sunt.  Să  trăiască  discret  cu  băieții  de
familie, să-i ferească de alte lucruri mai rele.
Otilia apăru pe ușă cu coama mânioasă, cu ochii încărcați
de fulgere.
— Papa!, strigă ea, ori plec pentru totdeauna din casa asta,
ori tanti Aglae nu mai calcă pe aici.
Moș Costache holbă ochii, și așa prea holbați, și deschise
brațele  ca  un  om  ce  stă  să  se-nece,  privind  cu  teroare  și
implorare când pe unul, când pe altul. Aglae făcu o strâmbătură
de  sfidare,  dar  nu  îndrăzni  să  mai  vorbească,  uimită  de
neașteptata reacțiune. Costache, după ce așteptă în zadar ca
cele două părți să se potolească, spre a-i cruța trebuința de a
lua  o  atitudine,  își  dădu  seama  de  tăria  mâniei  Otiliei,  care
aștepta  inflexibilă.
— Nu-nu-nu... trebuie... să-să-să... spuneți vorbe grele,
se bâlbâi el către Aglae, la plural, spre a atenua prin echivoc
reproșul.
Aglae ieși, trântind ușa. Otilia merse către moș Costache,
îl  îmbrățișă  tristă,  dar  fără  să  plângă,  și,  lăsându-și  capul  pe
umărul lui, spuse alintându-se:
— Papa, de ce lași tu să mă batjocorească, știi bine că nu
le-am făcut nimic?
Moș Costache, în loc de orice răspuns, o strânse ușor în brațe.
Acum tanti Aglae nu mai venea în casa lui moș Costache,
spre  întristarea  acestuia  și  bucuria  Otiliei.  În  schimb,  atât
Costache, cât și Aglae, ca să poată păstra comunicarea între
ei, unul, din lașitate, cealaltă, din interes, se foloseau de Felix,
care începu să fie, fără voia lui, un agent de legătură. În același
timp, Stănică făcea cu ochii lui ceea ce ar fi voit sa facă Aglae.
Se-ntâmplă ca o dată Stănică să-l găsească în casă, în odaia
lui,  numai  pe  Felix,  care  citea  un  curs  de  anatomie.  Venise
tiptil,  trecând  prin  toate  odăile  fără  să  trântească  ușile,  așa
110
Enigma Otiliei
încât Felix fu speriat când auzi înapoia lui un glas bărbătesc.
Stănică începu să se plimbe prin cameră, examinând cu atenție
toate lucrurile și vorbind cu o bonomie intenționată, ce presu-
punea complicități din partea lui Felix.
— Va să zică, aici stai... nu e rău (Stănică înfipse mâna în
saltea,  privi  fugitiv  în  dulapul  de  haine),  are  mobile  moș
Costache... Nu știi cât îți reține pentru pensiune? Te pomenești
că nu știi nici ce venit ai! Să știi că am să mă interesez, aflu eu
prin oamenii mei, moșu e pezevenghi (Stănică ieși în geamlâc,
continuând  vorbirea  și  mai  tare,  și  deschise  ușa  de  la  odaia
Otiliei), e bogat putred, dar se ascunde, nici nu poți ști bine ce
are și ce n-are. Aici șade Otilia! Frumos! Frumos! Nostimă fată,
Otilia (Stănică făcu cu ochiul lui Felix), are temperament, știe
Pascalopol după ce umblă, stai alături de ea, las’ că-i bine, și
eu, când eram student, ședeam la gazdă pe aceeași sală cu o
fată delicioasă, eh, ce fată, să te ferești însă de Otilia, e șireată,
fă-ți  interesele  și  atât,  nu  te  cola,  las’  că  nu  ești  dumneata
prost, nu te văz eu? (Stănică făcu iar cu ochiul lui Felix, căruia
îi ardeau obrajii de ciudă.) Dar ce are Otilia aici? (Stănică îi
scotocea acum prin sertare.) Ce de inele, ce de cercei, batiste
fine, fleacuri scumpe, Pascalopol să trăiască... Cu Otilia, dacă
ai bani, bine, dacă nu, te plantează. (Stănică începu să coboare
scările, condus strâns de Felix, care se temea să nu ia ceva din
casă;  ajunși  în  odaia  cu  masa  de  joc,  începu  din  nou  să
scotocească, întoarse tablourile pe dos, cercetă căptușeala de
lemn a oglinzii, aruncă ochii în toate părțile, în sfârșit ridică
capacul cheselei cu tutun și începu să miroasă.) Are tutun bun
moșu, și știi de unde, nici nu-ți trece prin gând, are debit de
tutun, pe care îl exploatează prin alții, tot Pascalopol i-a făcut
rost  de  brevet,  câștigă  grozav,  fiind  în  centru.  (Stănică  vârî
mâna adânc în chesea și-și umplu buzunarul cu tutun.) Uite,
oameni  ca  ăștia  lasă  succesiuni  încurcate,  ți-o  spun  eu,  ca
avocat,  nu  fac  testament,  sau  fac  unul  neștiut  de  nimeni,  în
favoarea  câte  unui  șiret.  Otilia  ce  treabă  are?  Noi,  familia,
dacă am fi mai energici, am putea lua măsuri, știi, sunt destule,
debilitate mintală etcetera, etcetera, dar moșul e pezevenghi,
111
G. Călinescu
îl învață Otilia și-l ajută Pascalopol. Ascultă, spune drept, în
fond e în interesul dumitale, eu pot să-ți fiu de mare folos în
carieră (am să-ți recomand o fată faină, unică), n-ai auzit pe
moș Costache vorbind de testament, de adopțiune, de lucruri
de astea, în sfârșit? E discret moș Costache, dar dumneata trage
cu  urechea,  mai  ales  când  vine  Pascalopol.  Mai  treci  pe  la
noi, întreba Aurica de dumneata!
Din  această  pălăvrăgeală  a  lui  Stănică,  Felix  fu  nevoit  să
constate că unele lucruri nu erau lipsite de adevăr. Mergea pe
stradă cu un coleg de facultate, când deodată acesta îl trase
repede de braț.
— Vino-ncoace, să ne ascundem colo în gang. Trece în colț
proprietarul meu, căruia nu i-am plătit chiria pe luna asta.
Se  aflau  pe  bulevardul  Elisabeta,  pe  porțiunea  dinspre
Cotroceni. Felix aruncă ochii și zări pe moș Costache, care o
lua în direcția Căii Plevnei. Întrebă mirat:
— Acela e proprietarul? Dar bine, este unchiul meu, Costache
Giurgiuveanu.
— Nu mai spune! Chiar așa-l cheamă.
Colegul îl informă că ședea într-o casă de raport cu câteva
caturi,  foarte  modernă,  însă  cu  apartamente  mici,  pe  care
proprietarul  le  închiria  la  studenți,  la  intelectuali  tineri  în
concubinaj, scoțând astfel un venit mai mare. Accepta chiria
lunar, în schimb se acoperea printr-o poliță scadentă la data
exigibilității ei. În caz de neplată, preschimba polița sporindu-i
cifra,  sau  o  protesta,  dând  afară  pe  chiriaș.  În  genere  însă
îngăduia  pe  toți  cu  multă  bonomie,  fiindcă  prin  sistemul
polițelor și al întârzierilor, chiria, mică în teorie, se dubla. Plătită
anticipat, chiria era, de pildă, patruzeci de lei lunar, polița era
de  optzeci  de  lei,  la  întârzieri  cu  preschimbări  se  adăuga
dobânda.  Când  tânărul  chiriaș  se  încurca,  moș  Costache  nu
devenea brutal. Arunca ochii prin casă, ajuta memoria debito-
rului  și-i  cerea,  bunăoară,  dacă  era  student  în  medicină  (pe
aceștia  îi  prefera),  tratate  de  medicină,  cursuri,  articole  de
obicei scumpe. Felix își aduse aminte fulgerător atunci că moș
Costache se oferise să-i cumpere el, punându-i în cont, anume
112
Enigma Otiliei
manuale, ceea ce-l surprinsese ca contrastând cu aparenta lui
ignoranță, și că chiar îi adusese unul, în perfectă bună stare,
cu excepția unei semnături rase cu un briceag. Colegul îi mai
povesti că moș Costache vine des să vadă casa, îi dă târcoale
atente, privind-o cu mâinile la spate de pe trotuarul opus, ba
urcă scările, ascultând uneori zgomotele din casă, că instalase,
unicul în București, un dispozitiv care face ca becul electric,
aprins cu comutatorul de jos, să se stingă cam în clipa când
chiriașul ajunge la etaj. Asta, pentru a evita rămânerea peste
noapte  a  unei  lămpi  aprinse.  (Felix  se  gândi  prin  contrast  la
lampa cu petrol din casa lui moș Costache.) De altfel, bătrânul
nu  făcea  nici  o  observație,  privea  cu  ochi  paterni  pe  tinerii
care aduceau femei și le saluta ceremonios pe acestea, dacă
păreau de condiție bună. Colegul mai adăugă că moș Costache
avea obiceiul să încerce de a da restul, la unele sume plătite,
în timbre poștale, pe care le ținea într-un portofoliu gros, legat
cu  gumilastic,  pretextând  că  n-are  mărunțiș.  Felix  își  aminti
numaidecât de debitul de tutun denunțat de Stănică.
Spre Crăciun, Stănică apăru în casa lui moș Costache cu
un individ necunoscut, între două vârste, îmbrăcat în haine
prea  lungi,  ponosite,  cu  mari  mustăți  roșcate  căzând  peste
buze,  cu  capul  ras.  Avea  înfățișarea  nerușinată,  ipocrită  a
avocaților  de  provincie,  siliți  să  facă  orice  pentru  a  trăi  și
lipsiți de orice scrupule. Fața îi era rumenă, înfloritoare, iar
ochii, spălăciți. Întâmplător, se afla și Pascalopol, fiind spre
seară, alături, se-nțelege, de Otilia și de Felix. Acesta rămase
nedumerit când Stănică recomandă pe individul roșu:
— V-am adus un doctor fain, eminent, prieten intim al meu,
domnul doctor Vasiliad, cam grecotei el, nu-i vorbă, dar bun
doctor, pe mulți a sculat din pat.
Stănică vorbea familiar, cu pretenții de umor, însă Pascalopol
nu gustă deloc spiritul lui și lăsă privirea în jos, jenat. Doctorul
se așezase îndrăzneț pe scaun și aștepta ca un specialist chemat
într-adins.  Felix  schimbă  câteva  ocheade  cu  Otilia.  Vădit,
amândoi nu înțelegeau ce voiau cei doi musafiri.
—  Papa,  întrebă  Otilia,  ești  bolnav?  Tu  ai  chemat  pe
domnul doctor?
113
G. Călinescu
— Nu, nu, nu, se apără Costache, înspăimântat la ideea de
a plăti vreo vizită. N-am chemat pe nimeni.
— Ei, frate, preciză Stănică cu aer jignit, domnul doctor nu
ia nici un ban, l-am adus eu ca pe un prieten, să-l cunoașteți și
dumneavoastră, dar ar fi bine să vă examineze puțin, nu strică,
e mai cuminte să chemi doctorul când ești sănătos. Nu e așa,
Vasiliad,  ce  zici?
În loc să se arate jenat, ca o cântăreață căreia i se cere să
cânte la vizite, doctorul răspunse hotărât:
—  Se-nțelege,  se-nțelege!
— Ce spui, Vasiliad, de verișoara mea Otilia, zise Stănică,
arătând spre fată, nu-i așa că-i strașnică?
Vasiliad păru a aproba, dar întrebă judecătorește:
— Sunteți căsătorită?
— Aș, pufni Stănică, ce căsătorită! Nici n-o sfătuiesc să se
căsătorească.  Azi,  o  fată  frumoasă  și  inteligentă  face  carieră
strălucită,  dacă  n-are  prejudecăți.  Ce  să  se  mărite?  Cântă
admirabil  la  pian,  vorbește  două  limbi  străine,  i-ar  trebui  o
protecție mare. Ai văzut Lilly de Georgiades! A luat un premiu
la Nisa acum trei ani!
Otilia  se-ncruntă  de  bunăvoința  trivială  a  lui  Stănică,  și
Pascalopol începu să bată nervos cu degetele în masă. Lilly de
Georgiades era, alături de Mița Biciclista, o curtezană de stil
mare a Capitalei din acea epocă.
— Examineaz-o pe Otilia, stărui Stănică. E cam nervoasă,
debilă.
Otilia opri scurt, cu un gest ironic, pe doctor, care se mișcase
spre ea.
— Mersi! Nu sunt bolnavă, sunteți prea gentil!
—  Nu  știi,  Otilio,  declamă  Stănică,  ce  ureche  fină  are
doctorul! Minunată! Dacă-l aduceam la vreme la îngerașul meu,
azi  ar  fi  trăit.  Să  știi  ce  te  așteaptă,  să  previi,  ăsta  e  rostul
medicinei!  Moș  Costache,  te  rog  eu  (Stănică  făcu  din  mâini
semnul rugăminții), am văzut că tușești, ai să-mi mulțumești.
Vasiliad  se  ridicase,  îndreptându-se  spre  Costache,  care
implora pe ceilalți din ochi să-l salveze, în vreme ce Stănică,
spre a-i zădărnici rezistența, îi și trăsese haina.
114
Enigma Otiliei
—  Găsesc  că  nu  e  potrivit,  protestă  Otilia  cu  oarecare
iritare, să-l examinați pe tata, fără rost, să-i mai vârâți în cap
cine știe ce idei.
Stănică izbutise sa tragă și vesta și se făcu că n-aude pe
Otilia.
—  Ai  să-mi  mulțumești,  nu  altceva!  asigură  el  pe  moș
Costache. Ureche minunată.
Doctorul Vasiliad comandă profesional bătrânului:
— Scoateți-vă și cămașa!
Acesta, intimidat, se execută, aruncând o uitătură vrednică
de milă către ceilalți, care nu se putură abține de a nu zâmbi.
— Câți ani aveți? întrebă doctorul, imperios. Moș Costache
se fâstâci. Era învederat că nu-i plăcea să-și spună vârsta.
— Șaizeci și șapte, șaizeci și cinci... nu știu!
— Hm! făcu doctorul, în timp ce Stănică se-nvârtea, frecân-
du-și  mâinile,  în  prada  unei  vizibile  satisfacții.  Ați  suferit  de
vreo maladie infecțioasă intimă, soția dumitale a făcut avorturi?
Moș Costache se-ngălbeni, iar Pascalopol interveni:
— Domnule doctor, eu cred că la o consultație de amuzament
nu  e  nevoie  de  întrebări  nepotrivite,  când  sunt  de  față  și
domnișoare.
—De ce, de ce? sări țanțoș Stănică, domnul doctor trebuie
să știe tot!
Doctorul nechemat așeză pe bolnavul fără voie pe un scaun,
îi ciocni genunchii, așezați unul peste altul, spre a le controla
reflexele, încercă cu un ac de gămălie sensibilitatea epidermei,
privi pe Costache în pupilele ochilor, cu ajutorul unei lumânări
apropiate brusc, îl puse să scoată limba afară și s-o țină dreaptă,
îl chestionă apoi într-un mod straniu: cât face 15 Ș 18, în ce an
se află, cine este rege. Moș Costache, așa de supus prin firea
lui, se cam supără:
— Crezi c-am ajuns în dddoaga copilăriei?
— De câtă vreme aveți această dificultate la vorbire? întrebă
doctorul, privind cu înțeles spre Stănică.
Iritat de îndrăzneala lui Vasiliad, moș Costache se bâlbâi
și mai rău:
115
G. Călinescu
— Uuunde vvvezi dum... dumneata că am dificultăți?
— Așa vorbește dumnealui totdeauna! asigură Stănică.
Felix,  deși  la  începutul  studiilor,  din  scurta  lui  experiență
prin contactul cu colegii, prin lectura din proprie inițiativă a
unei patologii generale, înțelese că Vasiliad umbla să descopere
la moș Costache o atingere a sistemului nervos, vreo infecție
localizată. Din felul cum examina doctorul, nu i se păru că are
de-a face cu un practician bun.
—  Domnule  doctor,  zise  el,  ceea  ce  bănuiți  dumnea-
voastră, examinând reflexele, nu poate exista în nici un caz
în  această  casă.
— Dumneata ai noțiuni de medicină? întrebă Vasiliad, ostil.
— Domnul este student în medicină! comunică Stănică.
Doctorul se încruntă și deveni deodată servil.
—  Daa?  N-am  știut!  Firește  că  nu  e  nimic.  Dar  noi  ne
facem  datoria.
— În cazul de față, mi se pare că vă amuzați pe socoteala
lui papa, adăugă Otilia.
Pascalopol privi la cei doi tineri cu simpatie și bătu aprobativ
pe Felix pe umăr.
Vasiliad  începu  acum  să  facă  auscultația  plămânilor,
ducându-și urechea deasupra spinării bătrânului.
— Spuneți treizeci și trei, comandă el.
— Cccum?
— Spuneți tare: treizeci și trei. Așa. Tușiți. Din nou: trei-
zeci  și  trei.
— Treizeci și trei. Treizeci și trei. Treizeci și trei.
Doctorul ridică capul.
— Ați suferit vreodată de vreo congestie la baza stângă?
— Nu-nu-nu! se apără Costache, puțin palid.
— Ați avut ceva: aud crepitațiuni.
— Domnule doctor, sări Pascalopol, lăsați omul în pace. N-a
avut  nimic.
— Nu aveți din când în când sufocațiuni, palpitații?
Moș Costache ezită, indispus.
— Am să vă dau un calmant foarte bun, insinuă doctorul!
116
Enigma Otiliei
—  E  vârsta,  firește,  comentă  sinistru  Stănică.  Examinează
și inima, Vasiliad.
—  Se-nțelege,  se-nțelege.
Vasiliad ordonă lui moș Costache să-și oprească respirația
și-și puse urechea pe pieptul lui, în vreme ce cu mâna dreaptă
îi lua pulsul.
—  Oarecare  oboseală,  decretă  el,  nesolicitat,  evident,
îngroșarea  vaselor.  Sunteți  cam  sanguin,  cam  rumen  la  față.
Trebuie să vă feriți de accidente. Mâncare mai puțină.
Doctorul  se  pregătea  să  continue  examenul  și  în  direcția
nutriției, însă moș Costache începu să reziste. Își trăsese cămașa
și se îmbrăca.
— Ajunge, ajunge, n-am nevoie, mulțumesc, bombăni el.
— Suntem grăbiți, domnule doctor, tăie scurt Pascalopol,
ridicându-se, tocmai voiam să ieșim în oraș. La revedere. La
revedere, domnule Stănică.
— Circulația dumneavoastră e singura chestie care trebuie
să vă preocupe, urmă doctorul, ca să dea o înfățișare onorabilă
concedierii.                    .
—  Nu-i  așa?  Nu-i  așa?  exultă  Stănică,  nu  se  știa  dacă  de
recomandarea  doctorului,  sau  de  știrea  proastei  sănătăți  a
examinatului.
Ca să scurteze comedia, Pascalopol trecuse în odaia alăturată,
trăgând printr-un semn pe toți ceilalți ai casei. Moș Costache se
duse supărat în odaia lui, să-și dreagă îmbrăcămintea, iar Otilia
veni cu informația că Stănică și doctorul trecuse, prin stradă, în
curtea  Aglaei.
—  Ceea  ce  face  Stănică  mi  se  pare  foarte  suspect,  spuse
Pascalopol  către  Felix  și  Otilia.  Să  fiți  cu  ochii  în  patru.  Cu
siguranță  că  doctorul  a  fost  trimis  de  cocoana  Aglae.  Am
impresia că am auzit de el, e unul dintre acei ratați ai meseriei,
cu  care  se  aranjează  decesele  cu  moșteniri  importante,  gata
să dea orice mărturie.
— Dar ce rost are să vină aici, nu înțeleg, spuse Felix.
—  Zici  că  îi  făcea  examenul  sistemului  nervos?  urmă
Pascalopol,  apucând  pe  Felix  prietenește  de  braț.  Întreba  de
117
G. Călinescu
infecții,  de  avort,  firește.  Cu  alte  cuvinte,  voia  să  vadă  dacă
nu  cumva  Costache  e  pe  cale  de  a  se  scrânti,  de  a  deveni
iresponsabil. Un șnapan de ăsta, care are curajul să intre nepoftit
în casa omului și să-l dezbrace, e în stare de orice. Poate să
insinueze că a avut impresia că Costache era atins, că bâlbâiala,
pe  care  toată  lumea  i-o  știe,  e  un  fenomen  suspect  etcetera.
Dacă cucoana Aglae ar fi întrebată, ca martoră, ce știe despre
bâlbâiala inofensivă a bietului Costache, ce credeți c-ar spune?
Cei doi erau nedumeriți.
—Ar fi în stare să spună că Costache n-a avut-o înainte și
că numai de câtăva vreme i-a venit, că Costache a început să
devină iritabil, c-o gonește pe ea, pe soră-sa. Lumea o crede,
ca soră.
— Dar de ce? se chinuia mereu Felix cu întrebarea.
—  Ești  copil!  O  vezi  pe  fata  asta?  (Arătă  spre  Otilia.)  Fata
asta n-are pe nimeni, decât pe moș Costache, care, să nu fim
nedrepți, o iubește. Datoria lui este însă să-i lase un rost, fiindcă
i-a mâncat averea bietei maică-sa, sau s-o adopte, ca să-i asigure
succesiunea. Dacă ar vrea (spuse el ca pentru sine), de mult n-ar
mai interesa-o mizeriile astea. Dar, în sfârșit! Ei bine, cucoana
Aglae, condusă de Stănică ăsta, care e un escroc (să nu te superi,
domnișoară  Otilia)  și  umblă  după  procopseală,  e  capabilă  să
declare că Costache s-a smintit și e iresponsabil, aducând mărturia
doctorului.  Pentru  bani,  capeți  orice  declarație.  Costache  pus
sub interdicție înseamnă scoaterea din casă a domnișoarei Otilia.
—  Vai!  se  înspăimântă  Otilia  de  raționamentul  dur  al
moșierului.
— Așa ceva n-are să se-ntâmple, nu-ți fie teamă, o mângâie
Pascalopol,  Costache  e  sănătos,  trăiește  mai  mult  decât  noi
toți; dar trebuie să fii prudentă. Spionajul e cam rușinos, dar
uneori e sănătos. Domnul Felix merge des prin casa cocoanei
Aglae, n-ar strica să tragă cu urechea. Trebuie să țină și el la
dumneata (am văzut eu că ține, nuanță Pascalopol cu o ironie
bonomă), cum țiu și eu, și moș Costache... ca la o ființă gingașă,
care merită ocrotirea, ca la o floare rară. (Felix privi pe moșier,
aprobând, gata la devotamente.) Să fim preveniți, să nu-i facă
118
Enigma Otiliei
lui  moș  Costache  cine  știe  ce  boroboață.  Stănică  ăsta  e
îndrăzneț, nerușinat, știe, ca orice avocat, toate șicanele.
—  Nu-mi  vine  să  cred,  mai  rezistă  conștiința  Otiliei,  că
tanti Aglae ar fi în stare să ajungă până la mârșăvia asta, măcar
de rușinea lumii, fiindcă, altfel, este într-adevăr lipsită de orice
sentimentalisme. De ce ar da de bănuit? O cred mai ipocrită.
— Dacă nu s-au gândit la asta, atunci au vrut să știe, emise
Pascalopol  altă  ipoteză,  dacă  Costache  o  mai  duce  mult.  Să
vadă cum merge inima, dacă n-are vreo racilă, să-l supravegheze
de aproape. Știi de ce nu l-a lăsat pe Costache să se mute? Ca să
nu scape de sub ochii ei. Dacă moș Costache ar fi mai de înțeles,
de mult îl făceam să-și pună afacerile în regulă.
Moș Costache se întorsese îmbrăcat cu paltonul, dar cu fața
întunecată.
— Aaasta nu-nu-nu-mi place... Să nu-mi mai vvvie pe-aci!
protestă el, prea târziu.
Pascalopol îl luă de braț și-l împinse spre ieșire. Ceilalți se
pregăteau și ei să-l urmeze, fiindcă moșierul îi invitase seara în
oraș. Când trăsura se urni, Pascalopol spuse bătrânului, îmbietor:
—  Măi  Costache,  fă-mi,  mă  rog,  plăcerea  și  treci  mâine
dimineață pe la mine, am să-ți spun lucruri care te interesează.
Felix,  așezat  pe  banchetă,  avea  privirea  îndreptată  înspre
punctul de pornire. La poarta casei Tulea zări o îngrămădire de
capete care priveau înspre trăsură cu expresii sumbre. Mai mult
prin intuiție, distinse, pe lângă silueta doctorului, care pleca,
pe  acelea  ale  Aglaei,  Aurichii,  Olimpiei  și  a  lui  Stănică,  iar
mai în fund, cocoașa îmbrobodită a lui Simion.
119
G. Călinescu
CUPRINS
VIII
Felix își dădea prea bine seama că iubește pe Otilia, fără
să  poată  determina  conținutul  acestui  sentiment.  Uneori  îl
urmăreau  genunchii  mici  ai  fetei,  în  poziția  în  care  ea  îi
îmbrățișa. Erau niște genunchi caști și ștrengari în același timp,
cu  o  personalitate  a  lor  proprie,  și  lor  ar  fi  voit  Felix  să  le
comunice printr-un limbaj mut dragostea lui. Altă dată, părul
căzut în bucle creștea în visele tânărului și-l inunda. Să-i spună
Otiliei c-o iubește în față, Felix nu putea. Otilia era familiară,
liberă în mișcări, și ceea ce cu altă fată trebuia câștigat după
îndelungi tactici, cu ea se câștiga dintr-o dată. Asta dezorienta
pe  Felix.  Otilia  îl  lua  de  braț,  Otilia  îl  mângâia  matern  cu
degetele-i subțiri, Otilia-i vâra mâna făcută pieptene prin părul
mare,  zicându-i:  „Trebuie  să-ți  mai  tai  pletele,  parcă  ești
Samson“.  Copleșit  de  aceste  voluptăți,  Felix  nu  era  însă
mulțumit,  fiindcă  nu  era  sigur  că  sunt  un  semn  de  dragoste.
Odată voi să răspundă acestor familiarități, să iasă din starea
de protejat, și la un mic serviciu al Otiliei făcu gestul de a-i
săruta mâna. Otilia se depărtase prea repede, spre a-i îngădui
omagiul, apoi băgase de seamă și se răzgândise.
— Vrei să-mi săruți mâna? întrebă ea simplu. Uite!
Și-i  întinse  mâna  la  gură.  Cu  astfel  de  purtări  ale  Otiliei,
Felix nu putea face progresul cel mare, care, după el, trebuia
să  fie  o  mărturisire  înflăcărată,  urmată  de  îngenuncheri  și
efuziuni  indicibile.  Otilia  s-ar  fi  uitat  râzând  la  el  și  i-ar  fi
omorât vorbele pe buze, cum se mai întâmplase. Ședea într-o
zi  pe  pat  cu  mâinile  sub  căpătâi  și  urmărea  cu  tot  sufletul
mișcările Otiliei, de alături. Îi spunea în gând tot ce nu îndrăznea
să-i spună în față. Deodată, Otilia apăru în pragul ușii deschise:
— Ce faci tu aici, ziua nămiaza mare? La ce te gândești?
120
Enigma Otiliei
Se așezase pe marginea patului lui Felix, înainte ca acesta
să fi avut vreme să sară jos:
— La ce te gândești? La ce te gândești?
Și-i tot răsucea un nasture al hainei. Felix își culese forțele.
— Aș vrea să-ți spun ceva odată, Otilia, mi-e frică însă...
—  De  atâtea  ori  mi-ai  spus  că  vrei  să-mi  comunici  ceva
misterios. Spune odată, că nu te mănânc. Haide, că mă grăbesc.
Vai, ce treabă am!
Lui Felix i se păru ridicol să facă o declarație în asemenea
împrejurări. De aceea se obișnuise să le facă în șoaptă, când
Otilia  nu  era  de  față.  Se  închidea  în  odaie  cu  o  fotografie  a
fetei și se lăsa în voia visării. O cuprindea de mâini, o trăgea
spre el, își apropia buzele de urechea ei și-i șoptea indefinit:
„Te  iubesc,  te  iubesc,  te  iubesc“.  Nu  mai  putea  dormi,  dar
căuta patul. Acolo, întins, intra în visul unic, enervat când era
pe cale să-i scape. Încerca să adoarmă de-a binelea, însă, pe
dată ce imaginea Otiliei se amesteca și fugea, se trezea speriat
și o aducea înapoi. Începuse să nu mai poată visa altceva și
căpătase  adevărate  insomnii,  care-i  făcuse  cearcăne  la  ochi.
Ziua  scria  în  caiete,  caligrafic:  „Iubesc  pe  Otilia“.  Căuta,
recurgând chiar la disimulații, gesturile de ocrotire ale Otiliei,
care le oferea cu multă spontaneitate. De altfel, față de Otilia
își exercita sentimentul filial, rămas nefolosit din pricina morții
timpurii a mamei lui. Simțea nevoia să i se mărturisească, să
se așeze sub protecția ei, să facă întocmai ce i se ordona.
—  Felix,  striga  câteodată  Otilia,  cum  ești  de  neatent!  Îți
cade nasturele de la haină. Vino încoace, să ți-l cos!
Atenția  aceasta  era  cu  atât  mai  hazlie,  cu  cât  Otilia  își
pierdea nasturii ei fără nici un regret, și mai degrabă arunca o
rochie  la  gunoi,  decât  s-o  repare.  Felix  venea  supus  și  pre-
gustând voluptatea apropierii. Otilia îl trăgea spre ea cu o dulce
violență, țâțâia din gură nemulțumită, atârna un fir de ață în
gura lui Felix, ca să nu uite (superstiție pe care o cultiva mult),
și apoi cosea nasturele, în vreme ce Felix îi sorbea parfumul
părului ei risipit sub chiar obrajii lui. De la o vreme, nasturii,
fiind  cusuți  prea  solid,  nu  mai  cădeau,  încât  într-o  zi  Felix,
121
G. Călinescu
simțind nevoia imperioasă de a sorbi respirația Otiliei, rupse
un nasture și merse la ea.
— Mă mir, zise Otilia, doar ți l-am cusut bine deunăzi!
Nu-l bănui, sau se prefăcu că nu-l bănuiește, ci numai se
arătă supărată de atâta neglijență. Căzut pe panta disimulației,
Felix se pretextă bolnav. Otilia, serioasă, îi vâra mâna prelungă
de-a lungul gâtului, să vadă dacă n-are temperatură, îi făcea
ceaiuri, ședea pe marginea patului, nedându-i voie să se dea
jos din el. Deodată îi intră în cap că Felix nu se hrănește bine.
— Se-nțelege, Marina gătește dezordonat, eu nu mă ocup,
ești subalimentat. Muncești și prea mult.
Supraalimentația  impusă  de  Otilia  se  reducea,  când  își
aducea  aminte,  la  un  baton  de  ciocolată  sau  la  o  prăjitură
vârâtă cu sila în gura lui Felix, care se supunea cuminte, fiindcă
putea  mușca  puțin  și  din  degetul  fetei.  Toate  maternitățile
acestea  durau  atât  cât  Otilia  era  numai  cu  Felix,  acasă.  Pe
dată  ce  apărea  Pascalopol,  sau  o  chema  în  oraș,  Otilia
redevenea distrată și nerăbdătoare de petreceri inedite. Atunci
toate gingășiile ei față de Felix își pierdeau, spre ciuda acestuia,
orice semnificație. Dacă Pascalopol intra în chiar clipa când
Otilia cosea nasturele lui Felix (lucrul se-ntâmplă o dată), fata
nu  lăsa  lucrul,  nici  nu-și  schimba  stilul  familiar,  dar  ochii  ei
erau iluminați, și, pe dată ce sfârșea, alerga la moșier și începea
cu  el  obișnuitele  calinerii.  Felix  rămânea  astfel  un  copil
inofensiv, care nu concurează pe oamenii mari. Din această
cauză, el se umplu de o gelozie aprinsă și hotărî să lămurească
cu orice chip situația. Neîndrăznind să înfrunte oral pe Otilia,
se decise să-i scrie. Luă o foaie de hârtie și așternu pe ea lămurit
aceste  cuvinte:
„Otilia,  nu  stau  aici  decât  pentru  tine,  fiindcă  te  iubesc.
Altfel, aș fi plecat de mult. Te iubesc, tu n-ai văzut asta? Felix“
Întâi  se  gândi  să  trimită  scrisoarea  prin  poștă,  însă  putea
sosi când era și el de față, și asta nu-i convenea. Hotărî să i-o
pună în cameră, dar și așa trebuia să fie prudent, ca nu cumva
Marina, dereticând odăile, s-o arunce. Așteptă până ce Marina
termină dereticatul într-o zi în care Otilia nu era acasă, și apoi
122
Enigma Otiliei
depuse plicul cu indicația „Domnișoarei Otilia“ pe pat, pândind
neliniștit în odaia lui. La ora unu se auziră și pașii Otiliei, ușa
trântită, pârâitul patului, în care se aruncase spre a se odihni
puțin. Felix își comprimă palpitațiile grozave ale inimii.
— Felix, se auzi strigătul fetei de alături, Felix, tu ești acolo?
— Da, răspunse acesta cu glasul stins.
Își închipuia că fata citise scrisoarea.
—  Mi-e  o  foame  nebună.  Să  mergem  să  mâncăm.  Papa
mi-a spus în oraș că nu vine la prânz. Dar vino încoace.
Felix  trecu  dincolo  ca  un  criminal  prins  asupra  faptului.
Otilia era întinsă pe sofa, îmbrăcată așa cum venise din oraș.
Până  și  umbrela  de  soare  se  afla  lângă  ea.  Tânărul  cercetă
fugar suprafața sofalei, dar nu zări nimic. Văzu scrisoarea, în
sfârșit, pe marginea mesei, nedesfăcută. Fata o luase deci de
pe pat și o pusese pe masă, fără s-o citească. „Dar dacă n-o va
citi  deloc?“  se-nspăimântă  Felix.  Îi  venea  să  atragă  atenția
Otiliei asupra scrisorii și apoi să fugă, fiindcă, în fond, lui îi era
frică de a pronunța cuvintele de foc. Otilia se sculă și, luându-l
de  braț,  îl  îndreptă  spre  ușă.  La  masă,  Otilia  fu  volubilă,  îi
spuse impresii de Conservator, îl întrebă despre activitatea lui
universitară. Simțise că Felix era preocupat.
—  Ce  ai,  Felix?  Ești  așa  distrat!  Te  pomenești  că  ești
îndrăgostit! Nu m-aș mira, cu atâtea colege...
Felix  se  simți  dezamăgit  de  presupunerea  Otiliei,  și  prin
gând îi trecu toana de a smulge înapoi scrisoarea. Otilia îl ținu
mult de vorbă, apoi trecu în odaia cu pianul și-i cântă anume
fraze,  apelând  mereu  la  atenția  lui,  în  sfârșit  îl  sfătui  să  se
ducă să se odihnească, fiindcă părea obosit.
— Mă duc și eu, vreau să citesc ceva, de mult n-am mai
pus mâna pe o carte.
Felix fugi înainte, ca să nu fie de față la găsirea scrisorii,
și  așteptă  cu  respirația  încordată.  După  o  îndelungă  cioro-
văială  cu  Marina,  Otilia  urcă  scările.  Se  auzi  când  intră  în
odaie,  dușumeaua  pârâi  ușor  în  câteva  puncte  greu  de
precizat, Felix bănui că Otilia se oprise în fața mesei. Apoi
urmară  mici  zgomote  indistincte  și...  nimic.  Felix  se  feri  să
123
G. Călinescu
dea  ochii  cu  Otilia  și  rămase  închis  în  odaie.  Când,  târziu,
ieși, ca un hoț, ușa odăii fetei era deschisă, scrisoarea lipsea
de  pe  masă,  iar  Otilia  era  în  oraș.  Se-ntoarse  la  masă  cu
Pascalopol și cu moș Costache, privi pe Felix degajat, se purta
ca  și  când  nimic  nu  se-ntâmplase.  Contrariat,  Felix  deveni
îndrăzneț și încercă să controleze efectul scrisorii. Făcu așa
încât  să  se  afle  la  un  moment  dat  singur  cu  Otilia.  Fata  îl
privi franc, îi spuse vorbe indiferente și nu păru nici intimidată,
nici  cu  conștiința  încărcată.  Lui  Felix  îi  încolți  bănuiala  că
scrisoarea  nu-i  căzuse  în  mâini  și  făcu  atunci  ceea  ce  altă
dată  n-ar  fi  făcut.  Profitând  de  faptul  că  Otilia  era  jos  cu
Pascalopol, intră în odaia ei, aruncă ochii pe pat și pe masă,
pe dușumea, însă nu fu chip să descopere nimic. Scrisoarea
fusese luată de cineva, în orice caz.
A  doua  zi,  la  masă,  Otilia  fu  tot  atât  de  senină,  seara  nu
veni deloc. O mâhnire mare cuprinse pe Felix, o silă de toate,
și prin cap îi trecură idei extravagante. Se gândea să lase totul
baltă,  să  fugă  undeva  în  lume,  ca  fochist  pe  un  vapor,  își
închipuia  consternarea  Otiliei,  regretul  ei  de  a-l  fi  făcut  să
sufere și să plece, o vedea plângând. Melodrama asta inexora-
bilă  îi  mișcă  toate  fibrele  sufletului  și  prefăcu  descurajarea
într-o mare durere consolatoare. Își chinuia totuși mintea cu fel
de fel de ipoteze: Otilia a găsit scrisoarea, dar n-a bănuit de la
cine este, și-a închipuit că e vreo glumă, vreo hârtie veche a
lui Felix; a găsit-o și, distrată, a aruncat-o fără s-o desfacă; n-a
găsit-o deloc, scrisoarea căzând undeva printre lucruri; a citit-o,
dar nu-l iubește pe Felix. Ipoteza din urmă aprindea gelozia în
inima lui Felix. Cum? Otilia are atâta putere de a se preface?
Are atât de puțină inimă încât să nu vrea să-i spună o vorbă? E
în  stare  să  iubească  pe  bătrânul  Pascalopol  și  să-l  treacă  cu
vederea pe el? O undă de mânie trecu prin el și toate știrile
rele despre Otilia se adunară peste capul lui într-un stol negru,
înfricoșător. Nu, nu. Otilia se purtase cu el ca o soră. Nu putea
să-l urască. Poate că a supărat-o prin gestul lui. Nu se cădea
să-i scrie în chipul acela, care dovedea că pătrunsese în odaia
ei  (imprudență  neiertată),  ci  să-i  spună  de-a  dreptul,  discret.
124
Enigma Otiliei
Chinul  lui  Felix  crescu  cu  trecerea  zilelor,  fiindcă  răceala
Otiliei, dacă ea era pricina, era definitivă, iar circulația scrisorii
nu  mai  putea  fi  urmărită.  În  ziua  când  orice  speranță  păru
pierdută, Felix fu atât de mâhnit, încât uită să se mai întoarcă
acasă la prânz. Îl cuprinse o frenezie nebună de a umbla singur
și merse pe jos, în frig, până la Băneasa. Vibra de amărăciunea
de a fi înțeles și căuta înverșunat în minte o hotărâre care să
fie pentru Otilia un adio sublim. Obosit, la întoarcere se așeză
pe o bancă încărcată de zăpadă, și n-auzi nici huruitul unei
trăsuri, nici scârțâitul unor pași. Îl deșteptă din toropeală o mână
subțire care-i ridica bărbia în sus. Era Otilia.
— Felix, ce faci tu aici? De când te caut cu trăsura! Vai, ce
fără minte ești, câte supărări îmi faci!
Otilia  se  lăsă  pe  banca  înzăpezită,  într-o  descurajare
amuzată. Era îmbrăcată într-o haină foarte pe talie, de astrahan,
pe care Felix n-o mai văzuse.
— Și mai spui că mă iubești!
Felix  tresări.  Va  să  zică,  Otilia  citise  scrisoarea.  Fata  îi
ridică din nou bărbia, râzând:
— Felix, hai, spune-mi, de ce-ai fugit de-acasă? |i-am făcut
noi ceva?
Felix lăsă din nou capul în jos și răspunse, sfărâmat:
— Dar știi foarte bine... ți-am scris... nu mai pot așa.
— Tu mă iubești? îl întrebă Otilia serioasă ca și când l-ar fi
întrebat dacă e bolnav.
Felix mărturisi cu capul.
— Ce copil ești! |i-am citit scrisoarea, dar am uitat, știi că
sunt o zăpăcită. De ce să fugi? |i-am spus eu că nu te iubesc?
Felix tresări deodată înfocat.
— Otilia, e adevărat? Mă iubești?
— Ei, ei, nu ți-a spus nimeni că te urăște.
Felix fu iar dezamăgit. Luă mâinile Otiliei și începu să le
sărute  mărunt,  și  le  așeză  pe  obraz,  le  strânse,  în  vreme  ce
Otilia  îl  lăsă  să  facă,  zâmbind.  Încurajat,  voi  să  capete  o
confirmare de altă natură și întinse gâtul să sărute pe Otilia.
Aceasta privi puțin, examinând șoseaua pustie, apoi evitând,
125
G. Călinescu
blând, gestul lui Felix, îl sărută ea însăși pe obraz, ușor, lângă
ureche. Felix era amețit de fericire.
—  Haide  acasă,  Felix,  și  fii  cuminte,  mai  vorbim  noi,
altădată.  Bietul  papa  e  îngrijorat.  Să  nu-i  spui  nimic.  O  să-l
mințim că ai avut lucrări la Universitate.
Ajunși acasă, Otilia conduse pe Felix sus, ca pe un arestat,
evitând sa întâlnească pe bătrân, și-l depuse în prag.
— Du-te acum și te încălzește. Am să-ți aduc ceai.
Felix, voind să se încredințeze că nu visa, prinse pe Otilia
de mâini.
— Otilio, nu te juca cu mine, spune-mi, mă iubești?
— Nu-mi ești indiferent! dar acum am treabă, stai frumos.
Și, chicotind, Otilia se năpusti pe scări în jos. Felix petrecu
o noapte paradisiacă, însă în zilele următoare, insatisfacția îl
cuprinse din nou. Otilia era familiară ca întotdeauna, primea
cu  aceeași  bucurie  pe  Pascalopol,  nu  se  schimbase  în  fond
nimic. Începu să se îndoiască de seriozitatea mărturisirii Otiliei,
vru explicații. O pândi într-o seară târziu, până după miezul
nopții, când ea se sui în odaia ei și, după o jumătate de ceas
de îndoială, îi bătu în ușă, strigând ușor:,,Otilia!“
—  Ce  vrei?  se  auzi  glasul  fetei  în  șoaptă,  după  ușă,  sunt
dezbrăcată!
— Vreau să-ți vorbesc neapărat, trebuie.
— Nu ești cuminte deloc, ai să-mi vorbești mâine.
— Acum, acum! insistă Felix, împingând ușa.
În întredeschizătură, Otilia apăru în cămașă lungă de noapte,
tremurând de frig. Părul avea o desfoiere de înger, părea, cu
picioarele  ei  subțiri  și  cămașa  largă,  îngerul  vestitor.  Scoase
pe ușă numai o mână și mângâie ușor pe Felix.
— Fii cuminte, Felix, ce mi-ai promis? Poate să ne-audă
cineva.
— Te iubesc! se tângui Felix și-i sărută mâna.
— Te iubesc și eu, ți-am spus, dar ăsta nu-i un motiv să
faci  prostii.
Felix  împinse  ușa  mai  tare,  și  Otilia,  înfrigurată,  nemai-
putând  păstra  poziția,  fugi  în  pat,  unde  se  așeză  turcește,
126
Enigma Otiliei
îmbrățișându-și  genunchii  și  tremurând  dinadins,  ca  să  se
încălzească. Felix îngenunche la marginea patului și-și așeză
capul lângă poalele ei.
— Te iubesc!
—  Știu  asta,  răspunse  fata,  trecându-și  ușor  degetele  prin
părul  lui.  Cine  iubește  își  ascunde  sentimentele,  nu  face  rău
celuilalt. Tu vrei să-mi faci rău?
— Să ne căsătorim, Otilia, urmă Felix ideea lui, să plecăm
de aici. Avem cu ce trăi. Voi munci.
— Oh, ce nebun ești, Felix. Dar nu ești încă major. Și-apoi...
tu ai o carieră grea de făcut, trebuie să fii liber, mâine am să-ți
fiu o piedică.
— Niciodată.
— Nu e bine ca cei doi soți să aibă aceeași vârstă, urmă
Otilia foarte serioasă, bărbații se plictisesc repede.
— Otilia, tu nu mă iubești.
— Ba da, ba da, Felix. Tocmai fiindcă te iubesc. Am visat
pentru  tine  glorie,  avere,  îți  căutam  cu  gândul  mai  târziu  o
fată drăguță, blândă. Nu m-am gândit că mă vei iubi pe mine,
eu sunt o zăpăcită, nu știu ce vreau, eu sunt pentru oamenii
blazați, care au nevoie de râsetele tinereții, ca Pascalopol.
Felix  se  simți  vexat.
— Îl iubești pe Pascalopol, el e bogat, firește.
Otilia  răspunse  fără  maliție,  visătoare,  continuând  să-l
mângâie:
— O, nu, bietul Pascalopol e și el un fel de victimă a mea,
cum ar zice tanti Aglae. Un biet om singur, care simte nevoia
unui glas prietenos. Nici nu știu dacă nu se-nșală. Eu cred că
mai degrabă ar voi să fiu fata lui. Nu-ți ascund că mi-e drag, în
anume  înțeles,  îmi  trebuie;  în  sfârșit,  nu  e  ce  crezi.  Voi  toți,
bărbații, sunteți, bătrâni și tineri, niște copii.
Complexitatea sentimentelor care umflau pieptul lui Felix,
fericirea, nesiguranța căutau o descărcare. Începuse să-i curgă
lacrimi pe obraji.
— Otilia, nu se poate, nu se poate fără tine. Te aștept cât
vrei tu, voi tăcea, voi face tot ce-mi spui tu, te voi apăra, dar
lasă-mă să te iubesc.
127
G. Călinescu
Felix se ridicase și încercase să îmbrățișeze pe Otilia. Aceasta,
sprintenă de obicei și ironică, pierduse orice îndrăzneală. Ochii
i se catifelase, buzele îi tremurau și primea timidele sărutări ale
lui Felix, pe tâmplă, cu un aer supus, pierdut, răspunzând automat
cu câte o delicată sărutare, abia schițată, pe obraz.
— Vom tăcea, delira Felix, dar ne vom socoti logodiți și,
când vom fi liberi, ne vom căsători. Voi deveni mare, bogat,
pentru tine, și tu vei urma Conservatorul.
Otilia  oftă.
— Ce visuri frumoase îmi spui! Nu prea cred în astrul meu.
Aș dori din toată inima să fii fericit... cu mine.
Stătură așa pe pat câteva ore, vorbind de toate, sărind prin
asociațiune  de  la  un  plan  de  viitor  la  impresiuni  despre
cunoscuți,  uitară  aproape  cum  se  aflau  acolo  și  se  treziră  în
cântecul cocoșului.
— Felix, pentru Dumnezeu, fugi de aici! Marina e o farfara,
dacă ne vede, umple lumea de povești. Du-te, du-te.
Otilia sărută repede pe Felix pe un obraz, iar acesta îi sărută
mâna  și  o  lipi  de  obrazul  lui.  De  acum  încolo,  cei  doi  se
întâlneau adesea noaptea, când într-o odaie, când într-alta, și
așa, pe intuneric, se pierdeau în reverii caste. Felix s-ar fi simțit
dezonorat să facă un gest îndoielnic, oricât de neînsemnat, și
când, prin acea tiranie a subconștientului, o imagine senzuală
năvălea în mintea lui și se ținea, chinuit încerca s-o alunge, se
simțea mizerabil, josnic. Era încredințat de puritatea Otiliei și
pătruns de fericire la ideea unui devotament inocent. Viața i se
păru plină de sens și se aruncă cu voluptate în studiu. Mergea
din  proprie  inițiativă  la  spitale,  făcându-se  invitat  de  câțiva
colegi înaintați, și, prin câteva observații aruncate în discuția
profesională dintre medicul-șef și interni, medicul fusese așa
de surprins de cunoștințele premature ale tânărului, încât Felix
devenise un musafir tolerat în chip excepțional să se amestece
printre internii care asistau la vizită. Se putea prevesti de pe
acum primirea ce avea să i se facă atunci când ar fi sosit epoca
internatului. Vizita îndeosebi pe neurologi și psihiatri, pe doctorul
Marinescu de la spitalul Colentina, savant căruia îi plăcea să
128
Enigma Otiliei
fie înconjurat, și unde găsea gratis o bună instalație de baie, și
pe blândul, hazliul doctor Obreja, care lăcrima pentru nebunii
lui și-i chema pe rând, ca la o reprezentație.
Felix și Otilia se plimbau acum des la braț la șosea, sau se
așteptau  pe  rând  la  ieșirea  de  la  cursuri.  Se  întâmplă  ca  de
vreo două ori, Pascalopol, venind cu trăsura, să n-o găsească
pe Otilia. Și unul, și altul rămaseră gânditori, numai Felix privi
lucrul  nepăsător,  egoist.  El  ruga  stăruitor  pe  Otilia  să  rupă
legăturile  cu  Pascalopol.  Fata  încerca  să-l  convingă  de  lipsa
de rost a gestului.
— Te temi degeaba de Pascalopol, pot să zic chiar că ești
ingrat. Pascalopol a pus totdeauna o vorbă bună pentru tine și,
fără  el,  poate  că  nu  te  aflai  aici.  Vei  vedea  tu  mai  târziu.  El
este  un  om  delicat,  care  ne  poate  fi  de  folos  unor  orfani,  în
definitiv,  ca  noi.  Pe  cine  avem  noi?  Pe  papa  numai.  Papa  e
bătrân, ascultă de tanti Aglae. Nu m-aș mira, deși țiu la el, să
mă lase pe drumuri. Nu sunt așa de orbită să nu-mi dau seama
ce pot aștepta și ce nu de la papa. Tu ești încă sub tutelă și n-ai
pe  nimeni  mai  de  aproape  încă  vreun  an.  Papa  poate  să  fie
înșelat,  să-ți  încurce  treburile,  a  început  să  fie  cam  zăpăcit.
Nu te mira când îți spun că Pascalopol, asa, fără să te cunoască
(spunea numai că ți-a cunoscut părinții), s-a interesat de tine,
l-a ținut din scurt pe papa, care are o stimă grozavă pentru el.
De altfel, i-a făcut și multe servicii. Papa e ciudat. Când mi-ai
scris că vii, se-ncăpățâna mereu să stai acolo. Nici nu știu bine
ce era în capul lui, dar dragostea pentru el n-o să mă împiedice
să-ți spun că e cam avar. Ai văzut tu singur. El dădea zor că ai
să-ți găsești o slujbă din care să trăiești, acolo, la Iași, și că n-o
să-i ceri nici un ban. O, nu, să nu crezi cumva că papa ar fi
avut de gând să-ți ia veniturile tale, dar ar fi voit ca tu să faci
ce-ar fi făcut el, adică să nu te atingi de bani. Venitul l-ar fi pus
deoparte, însă cine poate ști cum stau socotelile lui papa? Eu
trăiesc cu el în casă de când sunt mică, și nu știu precis ce are.
Nu-i cunosc proprietățile, deși sunt oameni serioși care m-au
asigurat că cutare casă e a lui. Tanti Aglae îl întreține în misterul
ăsta,  ca  să  poată  pune  mâna  pe  averea  lui.  Doamne,  dacă
mâine ar muri bietul papa, Aglae m-ar zvârli în stradă.
129
G. Călinescu
—  Ești  cu  mine,  Otilia,  poți  s-o  disprețuiești,  declară
fanatic  Felix.
— Știu, nu mă-ndoiesc. Și tu ai nevoie de un protector.
Otilia pleda cu atâta tărie cauza lui Pascalopol, încât Felix
se  îndupleca  pentru  o  zi  și  se  lăsa  convins  că  moșierul  vine
numai  să  ocrotească  dragostea  dintre  el  și  Otilia.  Când  însă
Pascalopol sosea seara, întâmpinat de râsetele vioaie ale fetei,
omagiat cu furtuni de execuții la pianoforte, mângâiat, răsplătit
cu bucurii naive pentru cel mai mic dar, Felix se întuneca din
nou de gelozie și-i ura moșierului o moarte repede. Într-o după-
amiază,  Otilia  și  Felix  erau  cufundați  într-o  convorbire  de
aceasta fără sfârșit, rezemați unul de altul, mână-n mână, când
se  auzi  clopoțelul.  Otilia  și  uitase  că  aștepta  pe  Pascalopol.
Felix se făcu roșu de ciudă la față.
— Spune-i că nu ești acasă!
Otilia se întristă. Căuta să-l convingă că e nedelicat, că-i
este  milă  în  definitiv,  însă  Felix,  mai  mult  din  încăpățânare,
nu dădu înapoi. Otilia făcu o figură hotărâtă și zise serios:
— Uite, fac asta pentru tine.
Moș Costache, văzând că întârzie, venise după ea sus. O
văzuse  cu  Felix,  dar  nu  păruse  indignat.  Nimic  din  ce  făcea
Otilia nu-l mira, și dacă Felix ar fi sărutat-o fiind de față și el,
și-ar fi frecat mâinile ca un notar care înregistrează un act.
—  Papa,  zise  scurt  Otilia,  spune-i  că  nu  sunt  acasă.  Îmi
pare rău, dar nu vreau să-l mai primesc.
Moș Costache se sperie, privi pe Otilia rugător.
—  De-de-dece...  ce?  Te-te-te-așteaptă  cu  trăsura.  Zi-zice
că mergeți la teatru!
Accentuă în așa fel ultimele cuvinte, ca și când Otilia ar fi
trebuit să capituleze în fața acestui argument.
— Nu, papa, nu merg, sunt obosită, vreau să se termine
vorbele.
Moș Costache plecă plin de stupefacție și era aproape cocoșat
de uimire când ajunse în fața lui Pascalopol. Acesta, îmbrăcat
într-un costum de seară, vârât într-un mare palton cu guler de
astrahan, aștepta îngrijorat, ținind pe genunchii un baston cu
mâner de argint, în chip de cap de ogar.
130
Enigma Otiliei
— Ce s-a întâmplat?
— Nu-nu-nu vine, nu este acasă, nu-nu-nu mai poate, se
zăpăci moș Costache.
Pascalopol păli.
—De ce nu mai poate? Ce s-a întâmplat?
— Zice că vorbește lumea! se dezvinovăți Costache. Apoi
insinuă: Du-te dumneata sus!
Pascalopol zâmbi amar.
— E greu pentru un om de vârsta mea să biruiască, atunci
când o femeie nu vrea să-l mai primească.
Se plimbă în lungul și latul odăii.
— Dar, omule, implora el pe Costache, de ce s-o fi supărat
domnișoara Otilia, ce s-a întâmplat?
Moș Costache, prin încovoierea lui, mărturisea nevinovăția
și nedumerirea. În sfârșit, după o așteptare zadarnică, Pascalopol
se îndreptă spre ușă, în prada celei mai mari mâhniri. Costache
întinse spre el brațe de om care se scufundă definitiv în ocean.
În  zilele  următoare,  moș  Costache,  lipsit  de  prezența  lui
Pascalopol, care îi era necesară ca și aerul, încercă să spioneze
sentimentele  Otiliei.
— Acum poate să vină Pascalopol? Mai ești obosită?
Otilia se așeză o clipă pe genunchii lui, îl sărută pe frunte,
și zise hotărât și blând:
— Nu, papa!
Pascalopol  însuși  trimise  un  om  cu  o  carte  de  vizită,
întrebând când putea să-și ia libertatea de a face o vizită, dar
fu refuzat cu un pretext convențional. Lucru curios, în loc să
fie satisfăcut de această victorie, Felix se simți vinovat. Avea
sentimentul că a făcut o faptă rea, și-i lipsea numai curajul de
a mărturisi. Începu să ghicească rațiunea Otiliei de a iubi pe
Pascalopol. Lipsea un glas blând și vesel la ore fixe, omul care
făcea  cu  voluptate  bucuria  tinerilor  și  se  supunea  capriciilor
lor. Purtările lui Pascalopol îi apărură inofensive și se rușină de
a-l fi izgonit în chipul acela. Un val de respect pentru Pascalopol
îi inundă sufletul. De altfel, nu-i fu greu să observe că Otilia
nu era fericită. Veselia îi pierise, nu mai cânta la pian, nu mai
131
G. Călinescu
ieșea în oraș, devenise nervoasă. Felix o găsi odată scormonind
sertarele, trăgându-le pe toate afară cu furie. Vorbea singură:
— N-am o mănușă ca lumea. Of, Doamne!
Vindecat de întâiul delir al dragostei, Felix putu gândi mai
bine.  Știa  că  Otiliei  îi  place  luxul,  că  era  nefericită  când
n-avea un mărunțiș oarecare de modă, că ținea să se plimbe
în trăsură. Colegii de universitate, care-l văzuseră la braț cu
ea, îl bătuseră pe umăr.
— Hoțule, cum ai pus mâna? Este cea mai elegantă conserva-
toristă și mai mândră. Nu s-atinge nimeni de ea.
Spre a tăia bârfelile, Felix declarase o jumătate de adevăr.
— E verișoara mea!
Ca să-și satisfacă gusturile, Otilia avea nevoie de bani. Ei
bine, cine putea să-i dea? Moș Costache? Acesta uita să dea
bani și pentru coșniță. Lui, căruia îi datora în mod legal bani,
nu-i dăduse până acum niciodată. Începu să ghicească rolul
lui  Pascalopol.  De  bună  seamă  că  acesta  întreținea  larg  pe
Otilia și lăsa și pe moș Costache să ciugulească puțin. O nouă
furie îl cuprinse la această idee.
De ce Otilia să se umilească? Îi va da el ce-i trebuie. Luă
hotărâri eroice, să câștige, să facă daruri Otiliei. Curând își
recunoscu singur naivitatea. El însuși n-avea nici un ban, și,
dacă nu l-ar fi ținut moș Costache, n-ar fi avut ce mânca. Tot
ce căpătase, căpătase prin Otilia. Cu moș Costache, până la
majorat, nu era chip de înțeles. Pipăi terenul în toate direcțiile.
O  slujbă  ar  fi  putut  căpăta,  nici  vorbă,  dar  renunțând  la
Universitate.  Situație  umilitoare,  care  îi  repugna.  Ar  fi
consimțit să dea lecțiuni particulare, însă mare lucru n-ar fi
câștigat. Apoi Otilia îl ținea din scurt, îl întreba unde se duce,
îi amintea mereu că un viitor strălucit îi așteaptă și că trebuie
să  muncească.  O  singură  carte  de  medicină  cumpărată  de
Otilia  pentru  el  costa  mai  mult  decât  ar  fi  putut  el  câștiga
într-o lună. Otilia dispunea, când voia, de sume mari, putea
să-și facă orice gust. Descurajarea înjumătăți mândria virilă
a lui Felix, dar o împrejurare îi nimici și ultimul rest de gelozie.
Aurica îl întrebă într-o zi, răutăcios:
132
Enigma Otiliei
— E adevărat că Pascalopol a părăsit-o pe Otilia?
— Nu știu nimic, zise mahmur Felix.
— Am aflat eu! stărui cu o rea satisfacție Aurica. Nici nu se
putea  altfel.  Un  om  distins  ca  Pascalopol  trebuia  să  vadă  în
sfârșit că nu e nimic interesant într-o dezmățată ca Otilia. Să
bagi numai de seamă să nu cazi dumneata în cursă. V-am văzut
cam  intimi.
Felix  ar  fi  fost  în  stare  să-i  spună  Aurichii:  „Te  înșeli,
Pascalopol  moare  de  dragul  Otiliei  și  ai  sa  vezi  că  are  să
se-ntoarcă!“ Îl opri numai amorul propriu. Zise:
— Oricine ar fi fericit să se bucure de atenția Otiliei.
Aurica  îl  privi  bănuitor,  semnificativ.  Felix  l-ar  fi  adus  el
însuși pe Pascalopol, dacă nu l-ar fi oprit gelozia și mândria. Îi
ajută  întâmplarea  să  repare  ceea  ce  i  se  părea  un  exces.  O
mână  îl  prinse  cu  putere  de  braț  pe  stradă.  Era  Pascalopol.
Moșierul nici nu-l mai întrebă ce face, ci-i spuse blând:
— Te-aș ruga să vii puțin cu mine! Vreau să-ți vorbesc.
Lui  Felix  îi  batu  inima  cu  putere.  Se  miră  el  însuși  de
contrastele inimii omenești. Se temea de Pascalopol din gelo-
zie, și totuși se bucură văzându-l, ca de un câine credincios
pierdut  și  regăsit.  Pascalopol  îl  conduse  pe  Felix,  ținându-l
mereu afectuos de braț (se întâlniseră pe Calea Victoriei), și în
curând  se  aflară  pe  scaune,  unul  în  fața  altuia,  în  biroul
moșierului. Acesta turnase în două păhărele un lichior verde.
Pascalopol  tuși  de  câteva  ori  ca  un  orator  care  are  trac,  se
plimbă prin casă, iar Felix stătea cu inima puțin strânsă, ca un
vinovat care se așteaptă la un rechizitoriu. Pascalopol, după
ce bău două păhărele, repede, se hotărî:
— Iubite domnule Felix, nu știu dacă ai să mă crezi când
îți voi spune că țiu mult la dumneata și că am regretat că nu
te-am putut vedea.
Felix lăsă capul în jos, jenat. Pascalopol părea emoționat.
—  Domnule  Felix,  spune-mi  drept,  bărbătește,  de  ce  nu
mai vrea să mă primească domnișoara Otilia?
— Dar eu... eu nu știu... eu...
Felix  se  făcuse  roșu  la  față.  Pascalopol  înfipse  întrebarea
drept ca un ac de injecție.
133
G. Călinescu
— O iubești pe domnișoara Otilia? Spune-mi ca unui părinte!
Felix,  supus  unei  astfel  de  inchiziții,  simți  că  nu  era  încă
bărbat și se tulbură. Tăcerea lui era afirmativă.
— Va să zică, o iubești! trase Pascalopol încheierea. Nici
nu se putea altfel. Ca bărbat sunt puțin indispus, dar ca prieten,
te-nțeleg și te aprob. Domnișoara Otilia e o fată rară. Însă, dă-mi
voie să adaug: ești sigur că o vei iubi mereu?
Felix  făcu  un  gest  de  mică  indignare.  O  va  iubi,  zicea  el
mutește,  in  veci.
— Știu, știu, urmă Pascalopol, acum o iubești înflăcărat, ca
orice tânăr, însă poate să fie la mijloc un fenomen de tinerețe,
de exuberanță. Și ești iarăși sigur că Otilia te va iubi totdeauna?
Nu mă exprim bine. De iubit, te va iubi mereu, căci e o fată
excelentă, dar zic, ești sigur că va fi mereu fericită? Otilia, o
cunosc  prea  bine,  e  un  temperament  de  artistă,  care  simte
nevoia luxului, a schimbării. A o închide acum într-o căsătorie
înseamnă să-i deformezi caracterul, să-i stingi avântul, grația.
Eu, domnule Felix, dă-mi voie să mă mărturisesc dumitale ca
unui prieten, n-am fost fericit în căsnicie. Întâia soție nu mi-a
dat cinstea ce mi se cuvenea. În sufletul meu de moșier prozaic
se ascunde puțin romantism. O cunosc pe Otilia de când era
mică, și pot spune că a crescut sub ochii mei. Dacă Dumnezeu
mi-ar  fi  dat  libertatea  să-mi  fac  femeia  cum  vream  eu,  aș  fi
făcut-o ca pe domnișoara Otilia. O iubesc și eu în felul meu,
scumpe domnule Felix, pe Otilia, și poate că nu mă-nșel când
îți afirm că și ea mă iubește pe mine. Nici nu e greu, fiindcă
un dezamăgit ca mine e un om fără pretenții. Eu nu i-am cerut
niciodată nimic domnișoarei Otilia și n-am prea stat să disting
ce  e  patern  și  ce  e  viril  în  dragostea  mea.  Însă  domnișoara
Otilia mă înțelege, are nevoie de îngăduința mea și de... știu,
vei ironiza în sinea dumitale... și de banii mei. Bani au mulți,
dar nu știu cum să-i dea. Eu nu i-am dat bani domnișoarei Otilia,
n-am  jignit-o,  cumpărând-o,  ci  i-am  făcut  într-atât  toate
capriciile de când era mică, încât a i le refuza acum înseamnă
să fiu un fel de tată denaturat. Da, domnule Felix, Otilia venea
la  mine  simplu,  ca  o  fiică,  și-mi  cerea  ceva.  Ea  nu  a  avut
134
Enigma Otiliei
niciodată  ideea  că  e  curtezană,  mă  ierți,  care  cere  de  la  un
bărbat. S-a format între noi o rudenie sui generis, și acum, când
dumneata vrei s-o distrugi, sufăr și eu, suferă și ea. Poate că n-ar
trebui să-ți spun, dar domnișoara Otilia a venit îngrijorată la
mine și mi-a arătat că moș Costache nu vrea să dea bani ca să
te înscrii la universitate și celelalte. Ei bine, i-am dat eu. Nu,
nu trebuie să fii umilit. Am avut grijă să te scutesc de această
situație și am pus pe moș Costache să-mi restituie banii. Așa
că nu-mi datorezi nimic. N-aș putea să-ți spun dacă iubesc pe
domnișoara Otilia ca părinte sau ca bărbat, n-am voit să pun
de-acum această gravă chestiune. Nici domnișoara Otilia nu
știe  bine.  Fapt  este  că  avem  nevoie  unul  de  altul  și  că  ne
înțelegem. Poate că domnișoara Otilia trece numai printr-o criză
(asta este primejdia care ne pândește pe noi, oamenii în vârstă)
și-și închipuie că te iubește (nu vreau să te jignesc), poate că
te iubește cu adevărat, ceea ce n-ar fi de mirare. Ești un tânăr
de  ispravă,  frumos,  inteligent.  Dar  a  vă  căsători  acum  e  o
nebunie, crede-mă. Sunteți prea tineri și nu vă cunoașteți bine
unul pe altul. Pe domnișoara Otilia eu o cunosc bine. E ca o
rândunică:  închisă  în  colivie,  moare.  Așteptați  să  fiți  majori,
să  vă  faceți  cariera,  să  vă  cunoașteți  bine  unul  pe  altul,  și
apoi... Eu, unul, vă ajut din toata inima, crede-mă... Aș fi fericit
să  vă  știu  fericiți.  Pentru  asta  nu  e  nevoie  să  mă  goniți
(Pascalopol  vorbea  cu  un  gest  de  implorare,  care  mișcă  pe
Felix), sunt un om inofensiv. Ce primejdie pot reprezenta eu,
om bătrân, față de tinerețea dumitale? Banii, ah, banii! Când o
femeie  iubește,  ia  banii  de  la  cel  bătrân  și-i  dă  celui  tânăr.
Domnule Felix, mi-ai întunecat existența, îți spun drept, mi-ai
stricat  niște  nevinovate  tabieturi  de  celibatar.  Am  nevoie  de
domnișoara Otilia, ea e micul meu vițiu sentimental. Dacă nu
pot fi un amant, rămân totdeauna un neprețuit prieten și părinte.
Pentru voi amândoi. Așa să mă crezi.
Zicând acestea, Pascalopol își mască emoția bând un păhărel
de lichior și se-ntoarse către Felix ca spre o persoană pe care
nu vrei s-o mai reții. Felix strânse mâna călduros lui Pascalopol,
acesta i-o strânse și mai tare și se despărțiră amândoi cu sufletul
135
G. Călinescu
invadat de generozitate. Când tânărul ajunse în capătul scării,
Pascalopol îi strigă din ușă:
— Poate am să încerc să trec și eu mâine pe la dumnea-
voastră, dacă aș avea onoarea de a fi primit.
Ochii lui rugase.
— Știi, zise Felix Otiliei, m-am întâlnit cu Pascalopol. Părea
mâhnit că nu-l primim. În definitiv, poate c-am fost nedrept.
Dacă tu mă iubești, de ce m-aș teme de el? Nu-i așa? Otilia
deschise ochii mari.
— Felix, știam eu că tu ești un băiat cuminte. Dar se-nțelege!
Ce-ți face bietul Pascalopol? Nu te iubesc eu oare?
— Vine mâine la noi, eu zic să-l primim.
— Cum? făcu Otilia exaltată. Sărmanul Pascalopol! Ce dor
mi-era de el!
Și  zicând  acestea,  Otilia  prinse  capul  lui  Felix  și-l  sărută
apăsat  —  pentru  întâia  dată  —  pe  buze.  Toată  casa  răsună
timp  de  două  zile  de  concerte  nebune  de  pianoforte.  Când
Pascalopol se ivi din nou, buzele lui moș Costache tremurau
de emoție, moșierul, după un moment de timiditate, se repezi
și-i sărută Otiliei amândouă mâinile, iar aceasta, așezându-se
pe  genunchii  lui,  îl  sărută  ușor  pe  obraz  și-i  drese  părul  cu
mâna. Pascalopol era în culmea fericirii. Felix privi scena fără
să-și dea seama ce e cu el. Inima i se strângea de gelozie, și
totdeodată i se dilata de un ciudat sentiment de simpatie față
de moșier. În casa Aglaei, evenimentul consternă pe toți. Aurica
pretinse  că  Otilia  făcuse  farmece  lui  Pascalopol,  iar  Stănică,
foarte vehement în spatele oamenilor, dădu această interpretare,
pe care Felix o află mai târziu:
—  Tânărul  (adică  Felix)  e  pezevenghi,  a  prins  mișcarea.
Trăiește  cu  Otilia  și  stoarce  bani  de  la  moșier.  îsta  ajunge
departe, să vedeți. O să-l moștenească și pe moș Costache.
În timp ce în casa Giurgiuveanu se petreceau acestea, un
alt eveniment luă naștere, evoluă și se stinse cu repeziciune în
casa Tulea. Actorul principal fusese tânărul Titi Tulea. Titi, după
incidentul erotic cu Otilia, continuă să fie neliniștit și să caute,
fără  nici  un  acoperământ,  o  ființă  de  sex  feminin  mai  puțin
136
Enigma Otiliei
mândră. Lucrul era greu, deoarece Titi, timid, n-avea relații, și
fetele pe care le putea întâlni la belle-arte nu-i dădeau nici o
importanță. La belle-arte însă Titi făcu cunoștință cu un coleg
cam de vârsta lui, gras, vorbăreț și bonom, un anume Sohațchi.
Nici acesta nu avea vreo vocație deosebită, picta după modele
și urmărea să devină maestru de desen și caligrafie. Urmase la
același liceu ca și Titi, dar cu un an înainte, și astfel aveau un
fond  de  experiență  comun.  Sohațchi  povestea  și  el  despre
profesori, cu râs zgomotos, și nu emitea niciodată nici o idee,
mărginindu-și  convorbirea  în  domeniul  faptelor  concrete.  O
anume deșteptăciune firească îi punea la îndemână un număr
de  locuri  comune,  care  dădeau  vorbirii  sale  o  nuanță  de
civilizație uzuală. Era îndrăzneț, politicos cu afectare și tenace
în urmărirea până la capăt a intereselor sale. Fugea de praful
de cretă, deschidea geamurile din proprie inițiativă, ca să nu
se sufoce de mirosul vopselelor de ulei, cerând învoirea prea
târziu. Intra în vorbă neîntrebat, răspunzând la întrebările puse
altora,  avea  totdeauna  fel  de  fel  de  rețete  practice  și  adrese
utile, într-un cuvânt, Sohațchi era, dacă nu un om de talent,
cel puțin un individ de treabă, care trezea un zâmbet de simpatie
oricui. Sohațchi observase numaidecât în ce criză se afla Titi.
Nu era de altfel greu, fiindcă Titi aducea vorba în chipul cel
mai naiv de ceea ce-l preocupa, întrebarea lui stereotipă era,
vorbind de femeie:
— Crezi că se pretează?
— Bre, îi zise într-o zi Sohațchi bonom, trebuie să te-nsurăm.
Las’ că-ți găsesc eu ție o fată. Ne-nsurăm odată, fiindcă și eu
vreau să m-așez la casa mea.
Sohațchi  încercă  totuși  mai  întâi  să  pătrundă  în  casa  lui
Tulea, să-i cunoască familia, însă Titi nu-l invită deloc, obișnuit
cum  era  de  Aglae  să  nu  primească  pe  nimeni  acasă.  Atunci
colegul se mulțumi să-l cheme el acasă la el, și astfel, a doua
zi de Crăciun, Titi se înfunda într-o stradă din dosul Gării de
Nord. Casa la care se opri, după număr, era scundă și părea să
fi  fost  înainte  o  prăvălie,  ale  cărei  vitrine  fuseseră  astupate.
Titi n-avea nici o idee de stiluri arhitectonice și valori sociale
137
G. Călinescu
și intră în curte fără bănuieli, lătrat de doi mari dulăi. Sohațchi
îl  primi  cu  exclamații  groase  de  veselie  și-l  păzi  până  ce-și
scoase șoșonii în săliță. Dinăuntru se auzeau râsete puternice,
convorbiri zgomotoase. Prins bine de braț de către Sohațchi,
Titi intră într-o odaie scundă și lungă, unde, așezați în șir pe o
canapea  înaltă  ca  un  pat,  câțiva  bărbați  ședeau  la  o  masă
apropiată  de  aceasta.  Era  o  odaie  de  burghezie,  mică  mai
degrabă, curată, cu obișnuitele ornamente. Pe pereți atârnau,
afară  de  tipicul  passe-partout  de  sârmă  cu  fotografii,  câteva
tablouri de sticlă reprezentând scene din Othello și Le mariage
de Figaro. Picturile fusese corecte, însă reproducerea de fabrică
pe  sticlă  le  dădea  un  aer  vulgar.  Pe  sobă  se  coceau  câteva
mere,  umplând  aerul  de  miros.  Un  palmier  fibros,  uscat  era
înfipt într-un ghiveci umplut cu iarbă de mare, și într-un colț
strălucea o combinație hidoasă de ghinde, conuri de brad și
alte produse forestiere vopsite cu bronz. Lui Titi, interiorul îi
plăcu prin ordinea lui. Doi bărbați erau relativ tineri, ceva mai
în  vârstă  decât  Sohațchi,  unul  voinic,  pătrat,  altul  slab  în
aparență, din cauza osaturii, dar mușchiulos. O tăietură adâncă
cioplea  un  obraz  al  acestuia.  La  un  cap  al  mesei  se  afla  un
bărbat mai în vârstă, chel și cu mustățile răsucite în furculiță.
Pe scaun, lângă sobă, ședea un bătrân cu barba tunsă, rumen.
Lui Titi, după accent, i se păru a fi străin. O femeie bătrână, de
înfățișare modestă, cu pantofi înciucurați în picioare, sta alături
pe  un  scaun.  Rezemată  de  sobă,  privea  spre  ceilalți  o  fată
voinică, mai degrabă doamnă, cu ochi îndrăzneți. Mai erau,
în odaia astfel arhiplină, încă o doamnă în vârstă, cu pălărie
plină de pene pe cap, și doi tineri. Sohațchi îl purtă pe Titi prin
fața tuturor, și astfel, amețit puțin, acesta află că doi din bărbații
de pe canapea erau frații lui, că fata îi era soră, iar bătrânii,
părinți.  Deși  toți  erau  îmbrăcați  civil,  se  vorbea  de  lucruri
militare, și chiar intrase în odaie o ordonanță.
— Mă, zicea domnul cu mustața în furculiță, tu când pleci
la regiment?
Se aduse vin fiert în boluri de curaçao, care dădu curaj lui
Titi, și se începu sau, mai bine zis, urmă o conversație zgomo-
138
Enigma Otiliei
toasă. Un observator mai fin decât Titi și-ar fi dat seama că se
află în casa unor oameni abia ieșiți din mahala prin ocupațiunile
noii  generații.  Puteau  fi  funcționari,  poate  chiar  profesori  sau
așa ceva. Vorbeau în locuri comune de gazetă, întrebându-se de
una, de alta, amintind o întâmplare, indignându-se, dar fără să
se prindă, ca și Sohațchi, de nici o idee. Asta liniști numaidecât
pe  Titi,  căruia  discuțiile  îi  displăceau.  Sohațchi  făcu  pe  scurt
istoricul cunoștinței lui cu Titi, povesti întâmplări de la școală.
Titi îndrăzni și el și adăugă altele, Sohațchi trecu în pantomimă,
își puse pe cap șapca pe care o avusese la liceu, imită șchiopenia
unui  profesor  și  fu  un  haz  general.  Fata  râdea  cu  chicote
exagerate, de o veselie ridicolă, ținându-și pieptul cu mâinile.
Titi  fu  predat  curând  grupului  de  lângă  sobă,  care-l  primi  cu
prăjituri, vin și întrebări. Fata cu râsul convulsiv avea nări largi,
o ușoară mustață, pulpe groase, și, mai ales, o gesticulație liberă,
familiară.  Râse  la  cele  mai  mici  nimicuri  spuse  de  Titi,  spre
satisfacția  acestuia,  punându-i  mâna  când  pe  umăr,  când  pe
genunchi și declară tare celor doi bătrâni, spre aprobarea lor, că
domnul Titi îi place. Bătrâna în papuci cu ciucuri întrebă moale,
dar stăruitor, pe Titi despre întreaga lui stare civilă: dacă părinții
îi trăiesc, dacă mai are frați, câți ani au, ce avere au și așa mai
departe. Titi nu găsi întrebările inoportune, nu fu în stare totuși,
din timiditate, să răspundă mulțumitor la toate.
— Colonele, strigă fata, auzi că stă pe Antim, unde stă și
ginerele  dumitale.
— Ce spui? se miră omul cu mustața răsucită. Tulea, Tulea,
parc-am auzit!
Era o gălăgie infernală, fiindcă toți își vorbeau de la distanță.
Din capătul opus, Sohațchi strigă lui Titi:
— Te uiți pe pereți? Zugrăveala e făcută de mine.
Așa și era. Mai târziu îi arătă și alte produse ale industriei
sale, dulapuri, cufere. Sohațchi cultiva mai mult artele practice
decât cele plastice. Susținea că nu poate mânca jumările de
ouă  decât  făcute  de  el  însuși  și  că  numai  el  putea  potrivi
murăturile din sărătură.
Titi  plecă  amețit  de  băutură  și  încântat  de  Ana  Sohațchi
(acesta  era  numele  fetei),  care-l  invitase  insistent,  punându-i
139
G. Călinescu
familiar mâna pe umăr, să vie cât mai des. Ceea ce Titi și făcu,
fără ca Aglae să suspecteze cumva întârzierile lui. Mai târziu
se  putu  afla  că  Sohațchi  luase  personal  informații  asupra
familiei  lui  Titi.  Intrase  curajos  în  curtea  pe  care  o  credea  a
Aglaei  (de  fapt,  nimerise  la  Giurgiuveanu),  hotărât  să  spună,
dacă nu-i ieșea bine manevra, că a greșit adresa. Întâmplător,
nimeri pe Marina, care îi debită, pentru o băncuță, veselă că
poate vorbi atâta cu cineva, toată biografia și economia familiei
Tulea.  Cum  s-au  petrecut  lucrurile  între  Titi  și  Ana,  Titi  n-a
putut  niciodată  povesti  lămurit,  hotărât  este  că,  după  câteva
vizite, în care ca prin farmec dispăruseră toți ceilalți ai casei,
Ana dădu atâta curaj lui Titi, încât acesta putu să cunoască în
sfârșit, cu ajutorul ei, misterul fiziologic care-i pricinuise atâtea
tulburări. Era foarte mândru de izbânda lui si, naiv, nu socotea
că are vreo responsabilitate. După a treia ședință, pași grei și o
bătaie fermă în ușă îl făcură să înghețe. Pe ușă apărură solemni,
dar râzători, Sohațchi si trei ofițeri, în care recunoscu pe cei
doi frați ai lui Sohațchi (unul căpitan, și altul locotenent) și pe
domnul cu mustăți răsucite, acum colonel.
— Iubite domnule Titi, luă cuvântul căpitanul, suntem fericiți
că sora noastră ți-a plăcut. Ați dus lucrurile prea departe, după
câte am aflat. Ce s-a făcut, s-a făcut, însă înțelegi că noi suntem
o familie onorabilă, nu putem lăsa pe sora noastră așa, de râsul
lumii. Trebuie să vă căsătoriți.
Titi înlemni.
— Dar eu, bâigui el, trebuie să-ntreb pe mama, dacă vrea
mama.
Locotenentul râse cu poftă.
— D-apoi când ai făcut isprava, amice, de ce n-ai întrebat
pe mama?
— Mama dumitale, zise împăciuitor și cam emfatic colo-
nelul, tivindu-și mustața cu dosul mâinii, n-are de ce să nu-ți
dea voie. Doar domnișoara Ana e fată frumoasă, cu zestre, e
de familie onorabilă.
— Mă-ndoiesc, interveni Sohațchi, ca la un consiliu militar,
fără să-l mai privească pe Titi, din informațiile pe care le-am
140
Enigma Otiliei
cules eu, n-au să-i dea voie. Au mai avut ei o soră, care a fugit
de acasă și s-a cununat abia pe urmă.
— Mama n-are să-mi dea voie, confirmă ingenuu Titi, ca și
când astfel ar fi scăpat.
—  Bată-te  să  te  bată,  râse  căpitanul,  dacă  nu-ți  dă  voie
madam Tulea, soră-mea o să rămână așa? Știi că ai haz? Ești
major, ești liber, n-ai de dat socoteală nimănui. Câți ani ai?
— Douăzeci și trei, răspunse Titi, intimidat.
— Păi, vezi?
— Mă băieți, propuse colonelul, las’ că domnul Titi e băiatul
meu. Îl iau eu sub protecția mea. Știți ce? Eu vă cunun, eu vă
fac  totul.  Nu  spune  nimic  acasă,  până  ce  se  face  nunta,  în
casă, bineînțeles, și pe urmă vorbesc eu cu doamna Tulea. Las’
c-o  să  fie  bine.  Domnișoara  Ana  are  ceva  zestre,  o  căsuță,
unde o să stați, îți fac eu dumitale o situație.
Lucrurile se petrecură întocmai. Lipsurile de acasă ale fiului
ei,  motivate  în  felurite  moduri,  nu  alarmară  pe  Aglae,  care
credea orbește în cumințenia lui Titi. Acesta deveni mire și, ca
să nu deștepte bănuieli, fu adus de întreaga lui familie, nu fără
râsete, până în poarta casei. (Sohațchi privi chiar în casă, pe
fereastră.) Titi, puțin amețit, spuse că a petrecut cu niște prieteni,
și dormi tun prima lui noapte de soț. Nevasta și restul nuntașilor
chefuiră  fără  mire  și  făcură  glume  pe  care  Titi  nu  le  află
niciodată.  Socoteala  adevărată  a  acestei  farse  nu  putu  fi
lămurită bine. E posibil ca Ana să fi făcut înainte o imprudență
și să fi voit a o absolvi de ochii lumii, precum e cu putință ca
să fi voit pur și simplu să se mărite măcar pentru scurt timp, ca
sa  nu  i  se  scoată  porecla  de  fată  bătrână  (avea  atunci  cam
douăzeci și cinci de ani), însă anume zvonuri auzite de Stănică
fac  mai  probabilă  o  altă  ipoteză.  Bătrânii  Sohațchi,  foști
cârciumari, poloni de origine, aveau ceva avere în bani și în
case.  Imobilele  prețuiau  însă  prea  puțin,  fiind  vechi.  Copiii,
ofițeri,  țineau  să  se  facă  împărțeala,  având  nevoie  de  bani,
bătrânii nu voiau, până nu făceau un rost fetei. După un consiliu,
frații  ajunseră  la  încheierea  că,  dacă  Ana  s-ar  mărita  cu  un
bărbat puțin pretențios, care să se mulțumească cu o parte din
141
G. Călinescu
casă, bătrânii ar păstra restul și ei ar împărți banii. Sohațchi fu
deci  impresarul  afacerii.  Adevărul  este  că  foaia  de  zestre  a
Anei  cuprindea  o  locuință  compusă  din  două  camere  și
dependințe și că bătrânii își împărțiră banii băieților, care fură
văzuți făcând un lux nebun.
Câteva săptămâni, Titi putu înșela vigilența Aglaei, șezând
ziua aproape toată la soția lui și dormind noaptea acasă. În
cele  din  urmă,  Ana  se  plictisi  și-i  notifică  iritată  că  ea
nu-nțelege să se ascundă de ochii lumii. Sohațchi belletristul
se oferi să destăinuie el chestia Aglaei, dar Titi se-nspăimântă.
Făgădui  că  va  vorbi  el.  N-avu  totuși  curajul  să  procedeze
direct și, deși avusese neplăcutul conflict cu Otilia, se duse
la  ea  și  la  Felix  și  le  spuse  toată  pățania.  Otilia  nu  se  putu
reține de a nu râde.
— Bată-te să te bată, Titi, ce năzdrăvănii faci!
Ea  însă  nu  vorbea  cu  Aglae,  așa  că  rolul  de  vestitor  al
comediei căzu asupra lui Felix. Când acesta spuse că Titi s-a
căsătorit, Aglae nu vru să creadă și i se păru că Felix face
o glumă.
— Ce farse sunt astea? Așa faceți voi la Universitate?
A trebuit să fie adus Titi de față, ca Aglae să creadă. În loc
să  se  indigneze,  să  țipe  la  Titi,  Aglae  începu  să  plângă,  să
mângâie pe băiat, acompaniată în chip iritant de Aurica.
—  Dar  cum  ai  putut  să  te  lași  tu,  mamă,  să-și  bată  joc
escroaca de tine? Las’ că merg eu la poliție, mă duc, la nevoie,
până la prefect.
Aglae privea lucrurile simplu, ca o escrocherie pe care o
respingi polițienește. Titi nu făcea haz de această interpretare
și,  cu  toate  că  n-avea  mijloace  de  expresie,  se  vedea  că  se
simțea  jignit  de  aprecierile  la  adresa Anei,  că  într-un  cuvânt
avea amor propriu de soț.
— Nu e escroacă, mamă, trebuie să stau acolo. Dacă vrei
și dumneata să vii...
— Cum? Să viu eu acolo? S-a zăpăcit bietul băiat de tot, l-a
amețit  escroaca.  Du-te,  dragă,  și  te  culcă,  până-ți  vii  in  fire.
Am să vorbesc eu cu Stănică.
142
Enigma Otiliei
Într-adevăr, Stănică veni în curând. Când Aglae începu să-i
spună  pățania,  el  luă  deodată  o  înfățișare  tehnică  și-o
întrerupse:
— Stai, stai, stai, mă rog. Trebuie să luăm lucrurile metodic.
Unde e Titi?
Titi fu adus, și Stănică îl supuse la un lung interogatoriu.
—  Mă  rog,  eu  vreau  să  știu,  ai  făcut  vreo  declarație  cu
martori sau i-ai dat vreo scrisoare în mână, din care rezultă că
ai promis s-o iei de nevastă, înainte de a coabita cu ea?
Titi rămase încurcat de verbul „a coabita“. Zise totuși:
— Nu!
Aurica sorbea cu nesaț toată această convorbire, și ochii îi
străluceau de o stranie voluptate, ieșiți din orbitele vineții.
— Va să zică n-ai promis nimic, n-ai dat nici un document
la mână. Perfect. Dar, mă rog, tu i-ai propus coabitațiunea, ori
ea te-a provocat, te-a îmbrățișat, în sfârșit, te-a indus în eroare
prin gesturi indecente?
Titi  stătu  la  îndoială.  Se  vedea  că  ancheta  îl  supără,  că
Ana nu era pentru el o șantajoare, că, în sfârșit, dorise atât de
mult  să  cunoască  femeia,  încât  cinstea  îl  îndemna  să  nu
numească inducere în eroare ceea ce-l făcea fericit. De altfel,
nici nu prea înțelegea unde voia să ajungă Stănică, deoarece
el ținea pur și simplu să îndeplinească dorința Anei de a vesti
pe mamă-sa că e căsătorit.
— Nu m-a provocat, zise el ingenuu, am vrut amândoi.
Stănică  își  trecu  mâna  prin  părul  mare,  ca  un  avocat
contrariat de contrazicerile clientului său. Aglae sări furioasă:
— Ce-asculți tu, Stănică, ce spune el? Nu vezi, săracul, în
ce hal e? Nici vorbă că l-a atras în casă cu familia ei și l-au
strâns cu ușa.
— Mă rog, mă rog, insistă Stănică, să ne lămurim. Membrii
familiei, care au intrat în odaie, v-au găsit așa din întâmplare,
sau ai avut impresia că pândesc de mult momentul ăsta? Te-au
amenințat, ți-au intimidat conștiința?
— Mi-au spus, ocoli Titi punctul penibil, că sunt major și
pot să fac ce vreau, dacă nu vrea mama.
143
G. Călinescu
— Așa, zise atinsă Aglae, dar cu reproșul îndreptat împotriva
absenților, cred ei că, dacă ești major, eu te las să-și bată joc
de tine orice stricată? Nu, băiete, ai să stai aici, și văd eu ce
e de făcut.
Stănică era prea avocat ca să nu-și dea seama de adevărata
stare  a  lucrurilor,  și,  de  altfel,  se  amesteca  în  afacere  din
volubilitate, din plăcerea pentru situațiile patetice.
— Hei, dacă Titi ar face plângere că a fost atras în cursă, că
i s-a dat, mă rog, a înțelege că are de-a face cu o femeie de
moravuri ușoare, fiind apoi intimidat, ar fi un punct de plecare
pentru intentarea divorțului. Însă asta trebuie s-o facă el, numai
el, ca fiind major. Ei, ce zici, tinere, ceri divorțul?
Titi răspunse posomorât, dar hotărât:
— Eu nu divorțez.
Aglae își cuprinse capul cu mâinile și se lamentă desperată:
— Vai, vai, vai!
— Mamă, își dădu cu părerea Aurica, iluminată, de ce să
divorțeze, poate sunt fericiți.
Aglae schiță un gest cu înțelesul de „prostii“.
— El face ce spun eu, dacă mă iubește și vrea să mă ocup
de viitorul lui!
Și ca și când reproșul ar fi fost prea tare, iar consimțirea lui
Titi sigură, Aglae adăugă:
— Nu fi trist, puiule, că te scap eu de aventurieră.
—  Să  zicem,  continuă  Stănică  consultația,  că  Titi,  insist,
Titi  cere  divorț  pe  motivul  de  mai  sus.  Lucrul  poate  să  aibă
întorsături neplăcute. Frații sunt ofițeri, nu poți susține că sora
lor e o prostituată. Te pot da în judecată pentru calomnie.
— Aș, ofițeri, zise disprețuitor Aglae, cine știe ce șnapani!
S-au îmbrăcat în uniformă ca să-l sperie.
— Sunt ofițeri, mamă, lămuri mereu, ușor jignit, Titi, îi cunosc
eu bine. Au și un unchi colonel, care m-a cununat.
—  Precum  vezi,  urmă  Stănică,  chestia  e  dificilă.  Cel  mai
bun lucru e să încercăm întâi prin bună învoială. În cazul cel
mai rău, ce-a vrut fata? Să se mărite, de ochii lumii, să acopere
probabil o greșeală...
144
Enigma Otiliei
— Nu e adevărat! protestă Titi.
— Odată „doamnă“, fata o să consimtă ușor să divorțeze.
O să-i spunem că părinții nu-și dau asentimentul și nu-i lasă
avere. Cum Titi n-are nici o meserie, din ce-au să trăiască?
— A spus colonelul, mărturisi Titi, că are să-mi găsească.
—  O  să-ți  găsească  pe  dracu,  comentă  Aglae.  |i-a  spus
așa, ca să te-ncânte.
În cele din urmă, căzură de acord să încerce calea blândă
a convorbirii, și Stănică se delegă singur în această misiune.
Era  o  zi  neprevăzut  de  caldă,  de  la  sfârșitul  lui  februarie,
când  Stănică,  după  prealabile  examene,  intră  in  curtea
indicată. Fu cam încurcat de numărul mare de intrări, întrucât
de  o  parte  și  alta  a  curții  se  întindeau  apartamentele  joase,
cu câte o mică marchiză. Călare pe o scară, un om gras, ras,
tânăr,  cu  chivără  de  hârtie  în  cap  și  cu  halat  medical  pe  el
alterna fluierul cu vocalizările și se extazia înaintea propriei
opere,  care  consta  din  aplicarea  cu  ajutorul  unui  șablon,
confecționat, precât părea, de el însuși, a unui feston cu fructe
sintetice  în  partea  de  sus  a  peretelui  exterior.  La  întrebările
lui Stănică, zugravul se recomandă ceremonios. Era Sohațchi.
Se  dadu repede jos, luă de braț pe Stănică și-l vârî în casă. O
aduse numaidecât și pe Ana. Lui Stănică, agresoarea lui Titi
îi făcu o impresie excelentă.
Trupul ei plin, aproape gras, ochii îndrăzneți, vocea sonoră,
volubilă, cam vulgară, toate acestea îi plăcură. Ana nu se lăsă
de loc intimidată și primi pe Stănică, după obiceiul ei de a se
purta  cu  bărbații,  cu  o  familiaritate  zgomotoasă,  indiscretă.
Chemați  înadins  de  Sohațchi,  veniră,  ca  din  întâmplare,  și
ceilalți doi frați. Toți afectară a înțelege vizita lui Stănică drept
un început de apropiere între cele două familii și declarară că
le-a părut rău că Titi nu și-a invitat părinții, pe care erau dornici
să-i  cunoască.  Ana  descoperi  că  Stănică  îi  era  oarecum
cunoscut, că, pe dată ce l-a zărit, nu-și dădea seama unde a
mai văzut pe acest „domn simpatic“.
— Sunteți artist? întrebă ea pe Stănică.
—  Nu,  nu,  răspunse  încântat  Stănică,  m-am  resemnat  la
avocatură!
145
G. Călinescu
Sohațchi dispăru și reapăru cu o damigeană de vin pe care
o puse în mijlocul mesei, rest din vinul băut la nuntă, ca să-și
facă și Stănică o idee de ce vin au avut. Bine dispus, Stănică
crezu că trebuie să ia lucrurile cu delicatețe. Declară că totul
vine dintr-o neînțelegere, dintr-un exces de timiditate din partea
lui Titi, că părinții erau în dreptul lor să fie supărați de a nu ști
că fiul lor s-a căsătorit. Toți îi dădură dreptate, ceea ce dezarmă
pe  Stănică.
— Eu i-am spus lui Titi, zise Ana, să vorbească acasă. Nici
mie nu mi-a convenit să mă ascund de lume ca o ciumată. Eu
cu sila nu mă țin de gâtul lui. Știi bine și dumneata că n-are
nici un rost. Dacă nu-i place, din partea mea e liber.
Frații protestară, susținând că Titi e un băiat bun și că, fără
îndoială, părinții lui se vor convinge, mulțumită mărturiei lui
Stănică,  cum  că  a  intrat  într-o  familie  onorabilă.  În  condiția
aceasta, orice pledoarie devenea de prisos, și Stănică se pierdu
încetul  cu  încetul  într-o  discuție  cu  totul  independentă  de
misiunea lui, deși legată prin asociație. Exaltă amorul conjugal,
povesti primele lui tulburări sentimentale, lăudă pe Olimpia și
făcu biografia îngerului ridicat la ceruri, Aurel. Ana se apropiase
de el și-l ținea de braț.
— În definitiv, rămânem rude, nu?
— Așa e! Suntem cumnați!
Stănică mai descoperi că cei doi ofițeri și unchiul colonel
aveau trecere mare chiar la Cercul de recrutare, unde situația
lui era foarte încurcată, ca unul ce nu făcuse serviciul militar,
slujindu-se de amânări insuficient motivate.
— Las’ că te aranjăm noi, n-avea grijă, îl încredințară frații
Sohațchi. Vom studia chestiunea. Dumneata fii gata cu certi-
ficate,  ca  să  justifici  neprezentarea.  Să-ți  găsești  un  doctor,
care să te declare ofticos.
— Am! zise repede Stănică, cu gândul la Vasiliad. De altfel,
sunt realmente bolnav.
Stănică, plin la față, era așa de congestionat de vin, încât
toți râseră la ideea că ar fi tuberculos.
Aglaei, Stănică îi spuse că familia Sohațchi i s-a părut foarte
de treabă, că el nu crede că Titi a fost constrâns, că, în definitiv,
146
Enigma Otiliei
așa apare dragostea, dintr-o dată, el însuși fiind doar unul din
aceia care, nemaiputând trăi fără femeia iubită, n-a mai vrut
să știe de nimic pe lume și a fugit cu ea. Văzând și starea de
spirit a lui Titi, Aglae se mai calmă.
— Bine, bine, zise ea, cu un rest de orgoliu, s-o vad și eu
cine  este,  să  vină,  cum  vin  nurorile,  să  zică  „bună  ziua,  eu
sunt cutare“.
Aglae  înțelegea  misiunea  de  soacră  într-un  chip  foarte
oneros  pentru  noră.  Nora  trebuia  să  rămână  într-o  stare  de
dependență continuă, să sărute mâna socrilor, să fie „așezată“,
să nu iasă din indicațiunile ei, să dovedească la tot pasul că
știe să conserve sănătatea odraslei. Fiul, la rându-i, în schimbul
unei îngrijiri permanente din partea mamei, nu trebuia să iasă
de sub tutela ei. În fond, Aglae nu era supărată că Titi s-a însurat
(în conștiința ei lăuntrică era chiar satisfăcută), ci fiindcă i se
răpise prilejul de a-i oferi ea o soție lui Titi sau măcar consimță-
mântul. Ana se dovedi plină de tact. Adusă la braț de Stănică,
sărută mâna Aglaei, pe aceea a lui Simion, care fu încântat, și
pe amândoi obrajii pe Aurica.
— Nu știam că Titi are o soră așa de tânără și frumoasă!
zise  ea.
Aurica, măgulită,  îi puse deoparte, când găsi un moment
bun, întrebarea anxioasă:
— Dragă, ești fericită? Vai, ce fericiți trebuie să fiți!
Ana privi cu o atenție obsecvioasă toată casa, admirând
totul, lăudă tot ce i se servi și ascultă cu o atenție respectuoasă
toate instrucțiunile Aglaei. Afectă a fi foarte îngrijorată că nu
cunoaște bine preferințele lui Titi și o rugă pe „maman“ să-i
spună tot ce crede că e necesar să facă pentru menajarea lui.
Fu veselă, fără cinism, și izbuti cu îndemânare să fie de acord
în  toate  ideile  cu Aglae.  Titi  părea  foarte  fericit  și  începuse
să-i arate albumele sale cu desene, printre care copiile după
gravurile  din  romanul  necitit  al  lui  Stendhal.  Ana  îl  asculta
cu  docilitate,  îi  încerca  în  treacăt  nasturii,  îi  strângea  bine
gulerul de la haină în jurul gâtului și-l întrerupea cu întrebări
de  felul  acesta:
147
G. Călinescu
— Titi, mă ierți că te-ntrerup, parcă s-a răcorit, nu vrei să
pun o haină pe tine? Nu vreau să răcești!
Sau:
— Am să-ți cumpăr mâine alt guler. Văd eu cum te strânge.
Ai să capeți tic, tot sucind capul.
Aglae se informă amănunțit asupra familiei ei, punându-i
chestiuni  pe  față,  judecătorește:  „Trăiesc  părinții,  cu  ce  se
ocupă, frații unde-și au serviciul, ce școală a urmat, are ce-i
trebuie în casă?“ etc.
Ana răspunse la toate simplu, fără nici un semn de iritație,
și făcu tuturor impresia că e foarte sinceră.
Rămânea  de  rezolvat  o  problemă  gravă.  Titi  trebuia  să
locuiască în căminul conjugal. Firește, acasă nici n-ar fi avut
loc, însă Aglae se întreba, în chipul cel mai legitim, cu ce va
trăi, neavând nici un venit.
— Nu trebuia să se-nsoare până nu-și făcea un rost, dar
acum,  c-ați  făcut-o  de  capul  vostru,  nu-nțeleg  să  stea  pe
spinarea altora.
Ana protestă atât cât să reiasă că Titi nu e o pacoste, dar nu
zădărnici  ghicitele  intenții  de  asistență  ale  Aglaei.
— Cine știe? observă Aglae, după plecarea Anei, poate că
o fi fată așezată, fiindcă nu-i nici prea crudă.  Dacă-i place lui
Titi, treaba lui. S-o vedem cum se poartă.
Aglae făcu în curând o descindere în locuința lui Titi. Ceea
ce văzu o umplu de necaz și deznădejde. Își spuse impresia
brutal, față de rudele nurorii:
—  Bine,  dar  voi  n-aveți  de  nici  unele  aici.  La  o  fată  de
oameni așezați se dă trusou, nu așa.
— Am făcut și noi ce-am putut, în grabă, maică, zise blând
cealaltă  soacră.
Într-adevăr, cele două odăi, zugrăvite proaspăt și multicolor
de  Sohațchi,  erau  aproape  goale.  Frații  le  mobilase  la
repezeală cu ce găsise prin odăile lor, după o listă alcătuită
în consiliu. Un pat de fier cu tăblii, pictat cu îngeri șterși de
vechime, fusese scos din pod. O canapea veche, desfundată
slujise, drept pat de siestă, ordonanței. Lavaboul era lamen-
148
Enigma Otiliei
tabil.  Îl  găsise  Sohațchi  aruncat  în  magazie  și-l  vopsise  în
alb. O masă de brad era acoperită cu o combinație de petice
și broderie. Șifonierul fusese scos din odaia bătrânilor și avea
oglinda spartă. Titi însuși înlocuise oglinda printr-o bucată de
satin  galben,  prinsă  cu  pioneze.  Într-un  colț  se  vedea  și  o
etajeră proastă, îmbrăcată în pluș, cu câte un bibelou impro-
vizat:  o  sticlă  goală  de  parfum,  o  ex-cutie  de  bomboane,  o
fotografie. Aglae, implacabilă, vru să vadă și bucătăria, care
exista  numai  teoretic.  Într-o  magazie,  o  mașină  șchioapă,
ordinară  ținea  deasupra  vreo  două  cratițe  cârpite.  Aglae  se
întoarse cam lividă în dormitor și se așeză pe pat ca să-i încerce
moliciunea. O scândură căzu, desprinsă, trăgând după sine
salteaua, numai de paie. Era un pat doar de formă, în care nu
dormea nimeni.
— Ei, spuse Aglae, dezgustată, aici o să dormiți? Nici n-aveți
loc! Și pe Titi n-o să-l tragă curentul de la ușă? Și apoi, când se
dă jos din pat, cum o să calce cu picioarele goale pe scândură?
Trebuia să aveți un covoraș. Soba asta parcă bate la cap! Uite,
așa se-ntâmplă când tinerii fac lucrurile de capul lor și nu-ntrea-
bă pe cei bătrâni! Dacă îmi cereați consimțământul, de, cum
spune  buna-cuviință,  discutam  eu  cu  dumnealor  (aci  aruncă
ochii ironic înspre bătrâni) și făceam lucrurile cum se cade la
niște  oameni  așezați.
Din ziua următoare, Aglae se ocupă de gospodăria lui Titi
cu un zel extraordinar, dar care era îndreptat numai spre Titi și
părea ostil față de Ana. Cumpără saltea, covor, aduse cearșafuri,
perne, rufărie, puse șifonierul în ordine, ca acasă, împăturind
bine  cămășile  lui  Titi,  largi,  solide  („mai  crește  băiatul“)  și
aruncând  ostentativ  câteva  lucruri  mototolite  și  murdare  ale
Anei. Îi dădu acesteia instrucțiuni severe:
— Uite, cămașa asta să i-o dai când e mai frig. Să nu-l lași
noaptea fără scufie, așa s-a obișnuit el, ar fi chiar bine, fiindcă
văd că e curent aici, să-i dai să-și pună vată în urechi. Aici i-am
adus flanelă, să poarte până în iunie, sub cămașă. Să nu-l lași
fără  nasturi  la  cămăși,  că  nu  e  frumos,  și  să-i  dai  să  se
primenească de două ori pe săptămână.
149
G. Călinescu
Aglae  îi  cumpără  și  haine  lui  Titi  și  puse  să  i  le  croiască
după  gustul  ei,  adică  largi,  îi  cumpără  ghete  de  box  foarte
mari, umplându-le vârful cu vată:
— Mai bine largi, să-i odihnească piciorul.
Aduse farfurii, cratițe, tacâmuri și, în sfârșit, trimise la fiecare
două zile alimente pentru gătit, dând și indicații de bucatele
ce trebuiau făcute. Ana își păstră cu o răbdare lăudabilă ținuta
onctuoasă. Aglae făcea dese inspecțiuni, scotocea prin bufet
și în bucătărie, să vadă mâncarea, întreba pe Titi dacă e îngrijit
bine.  Acesta  răspundea  totdeauna  afirmativ.  Plină  de  atenții
infinite pentru fiul ei, Aglae nu venea niciodată cu mâna goală,
aducând foarte adesea măcar prăjituri. Ana, lacomă, se repezea
și mușca din toate, până ce Aglae îi dădea peste nas:
—  Lasă  și  pe  bărbat  să  mănânce,  că  muncește  mai  mult.
Asta cu frișcă i-am adus-o lui, că lui îi place.
Aglae  merse  cu  interesul  față  de  Titi  până  acolo  încât  să
insinueze că o femeie trebuie să fie asiduă în chestiunile mai
intime cu bărbatul, fiindcă altfel acesta devine nervos. Lui Titi
îi dădu instrucțiuni limpezi:
— |ine-o din scurt, n-o lăsa să se zbenguie cu toata lumea,
pe urmă își ia nasul la purtare.
Ce-i  dreptul,  Ana  merita  îndoielile  Aglaei.  Nu  gătea  mai
niciodată și, dacă se hotăra să facă ceva, mergea în bucătărie
îmbrăcată ca în oraș, apuca alimentele cu vârful degetelor, ca
pe  niște  impurități.  Frigea  la  repezeală  ce-i  trimitea  Aglae
(conservele, lucrurile mai greu de preparat le lăsa să se strice,
le arunca la gunoi), dar apoi, gustând din propria-i mâncare, o
mânca de-a binelea. Intra prin bucătăria bătrânilor, se apropia
în  picioare  de  masa  fraților,  ciugulea,  de  la  toți,  vorbind  și
râzând cu gura plină, și apoi, când sosea Titi, spunea candid:
—  Dragă,  ție  ți-e  foame,  că  eu  n-am  poftă  deloc!  Nici
n-am gătit.
Titi își schimba adânc și domol apele ochilor, dar nu zicea
nimic. Ana pleca mereu în oraș, alergând neostenită nu se știe
unde,  avidă  de  petrecere,  invidioasă  de  orice  lux.  Titi  se
închidea  în  casă,  făcând  picturi  după  cărți  poștale  ilustrate,
150
Enigma Otiliei
înrămându-le singur și bătându-le cu exactitate în perete. Lucra,
cu o frenezie casnică tăcută, la fel de fel de mărunțișuri. Făcu
abajururi de tul pe care le zugrăvi cu acuarelă, vopsi masa și
scaunele, inventă passe-partout-uri de felurite forme și mărimi
pentru fotografii. Ana îl lăsa in pace și se înfunda la părinții ei
sau pleca în oraș. Începuse de la o vreme să vină tot mai des și
mai dezinvolt în purtări Stănică.
— Haide, frate, în oraș să mai luam aer, îndemna el.
— Titi, nu vrei să mergem? făcea Ana numaidecât.
Titi se întuneca și refuza cu o incăpățânare în care se ghicea
o supărare ascunsă.
— Bine, rezolva Ana chestiunea foarte simplu, dacă tu nu
mergi, mă duc eu cu domnul Rațiu.
Stănică  primea  cu  jovialitate  și  plecau  amândoi  de  braț.
Titi  refuza  să  meargă  la  cinematograf,  la  teatru,  la  berărie,
având pentru toate aceste petreceri și o teorie. Ieși o singură
dată, pe ger, și se obstină să asculte afară un concert militar
gratuit, oferit întâmplător în parcul Carol, din zelul artistic al
unui capel-maistru. Nu voi în ruptul capului să plece înainte
de sfârșit, deși era vânăt la față de frig. Ana îl lăsă și plecă, dar
sosi acasă mai târziu decât el. Titi picta, se legăna lângă sobă,
ședea nemișcat pe marginea patului, când era plictisit, și refuza
orice abatere de la acest program, ascunzând prin posomorâre
și încăpățânare antipatia față de spiritul independent al Anei,
față de care încetase chiar de la început de a mai arăta tulburări
erotice.  Criza  lui  Titi  fusese  scurtă  și  se  prefăcuse  într-o
placiditate ursuză și bănuitoare.
— Iubite domnule Titi, îl aviză Ana, eu sunt tânără, vreau
să petrec cât mai am vreme. Dacă nu vrei să ieși nicăieri, stai
acasă. Eu una nu pot.
Titi se împăca numai cu Sohațchi, cu care, când era bine
dispus, vorbea îndelung despre colegii de la liceu și de la belle-
arte. Stănică venea des, râdea și se zbenguia cu Ana, fără să
se mai sinchisească de Titi. Într-o zi râseră în odaia alăturată,
băură,  după  toate  aparențele  și  mâncară  ceva,  și  abia  târziu
Stănică deschise ușa, cu gura plină, și zise aproape indiferent:
151
G. Călinescu
— A! tu erai aici?
Titi începu să-și manifeste supărarea pasiv, nemaivorbind
nimic ore îndelungate. Dar într-o bună zi și pentru întâia oară,
când Ana veni noaptea târziu acasă condusă de Stănică, Titi
izbucni,  în  chip  surprinzător  pentru  ea,  cu  o  brutalitate
nemaipomenită:
— C...vă! Las’ că mi-a spus mie mama, ce, eu nu văd?...
Unde mergi dumneata toată ziua și toată noaptea?
Vreo  dovadă  împotriva  Anei  nu  exista,  ce-i  drept.  Frații
veniră repede la locul scandalului și căpitanul mustră pe Titi
cu destulă aroganță și un ton vădit trivial și iritant:
— Amice, trebuie să-ți supraveghezi expresiile, mă-nțelegi...
Aici sunt părinții noștri, oameni bătrâni, sunt ordonanțele, care
aud. Nu admit să ne insulți sora, așa, pe simple elucubrații de-ale
dumitale.  În  definitiv,  ce-i?  S-a  plimbat  în  oraș  cu  cumnatul
dumitale.  Dacă  dumneata  ești  bolnav  și  nu  suferi  lumea,  nu
trebuie s-o silești și pe ea să se călugărească.
Titi se învineți la față și, reeditând furia subită a lui Simion,
bătu  cu  pumnul  în  masă,  înspumat  la  gură,  și  țipă  ca  un
descreierat:
— Să nu mă insultați, măgarilor, că vă spun la mama!
Toți îl priviră în liniște ca pe un pacient în criză și lui Titi i
se  păru  că Ana  lasă  buza-n  jos  într-un  gest  de  dispreț.  Frații
ieșiră  din  odaie  fără  să-l  mai  contrarieze  și  tocmai  această
indiferență înfurie și mai tare pe Titi.
— Lasă-l, mă, se auzi glasul locotenentului, nu vezi că e
nebun?
— Ba o să-l dau în... spuse pe șleau căpitanul.
Titi puse mâna repede pe pălărie, își trase paltonul nervos
până a se încurca în mâneci și ieși ca un glonț din casă și
din  curte.  Din  acea  zi  nu  se  mai  întoarse  în  căminul  lui.
Aglae  îi  ordonă  să  divorțeze,  Stănică  fu  și  el  de  aceeași
părere, „de vreme ce nu vă înțelegeți“, dar se jură că Ana și
cu el petrecuseră în chip nevinovat, nedându-și seama cum
a trecut vremea. Lucru curios. Când auzi de divorț, Titi se
întunecă. Nu voia.
152
Enigma Otiliei
— Să facă ce-o ști, zise el cu absurditate, nu mă privește.
Eu n-o cunosc, și pace. N-are decât să dea divorț, eu nu mă
duc pe la tribunale.
—  Dar  nici  n-ai  nevoie,  omule,  explică  Stănică,  aranjăm
noi toate.
— Eu nu dau divorț.
Era  această  încăpățânare  o  modalitate  primară  de  a-și
mărturisi  încă  dragostea  pentru  Ana?  E  cu  putință.  Sohațchi
veni la Aglae și lămuri că ei n-au avut nici o intenție rea, că s-au
certat  cu  toții  cum  se-ntâmplă,  dar  că  situația  surorii  lor  era
intolerabilă și trebuia să fie rezolvată într-un fel, cel mai cuminte
chip fiind acela ca Titi să se-ntoarcă acasă. Titi declară scurt:
— Eu acolo nu mai mă duc, cine vrea să vie, să vie aici.
Aglae, ca să nu-l supere, zise și ea:
— Domnule Sohațchi, eu nu pot să las pe băiatul meu să fie
insultat. Ana să vie să stea aici cu el, că se găsește loc.
Într-adevăr,  Ana  veni,  primită  de  Titi  cu  o  tresărire  de
satisfacție, repede înăbușită de o uitătură posacă. Reînfipt în
solul lui, Titi nu făcea decât să copieze note, să deseneze după
ilustrate, să stea nemișcat. Aglae o înțepa pe Ana fără să vrea,
punându-i întrebări supărătoare: „Tu nu știi să gătești? Tu stai
așa îmbrăcată toată ziua? Tu n-ai decât o cămașă de noapte?“
Dar trebui să recunoască chiar ea că Titi era imposibil și o
contrazicea pe Ana în cele mai legitime dorințe, cu o obstinație
de  asin.  Ana  aduse  cinci  bilete  de  teatru,  cu  o  învederată
mulțumire de a-i lua pe toți, dar Titi singur refuză.
— Eu nu mă duc la teatru. Nu ți-am spus eu să iei bilete.
Mă duc la teatru când am dispoziție, nu așa, pe neașteptate. Și
apoi cine ți-a dat banii? De unde știu eu?
— Titi, se irită chiar Aglae, mă agasezi!
Titi  nu  merse,  tăcând  însă  cu  perversitate  voită  sau  invo-
luntară până în preajma momentului de plecare, așa încât  toți
se îmbrăcară, crezând că i-a trecut rezistența. După-masă, Titi
dispăru. Ceilalți își închipuiră că se-mbracă. Ieșiseră pe ușă să-l
aștepte, dar Titi nu se vedea nicăieri. Aglae intră în odaia lui
și-l găsi în pat, în plapumă.
153
G. Călinescu
—  Dar  ce  faci  aici,  pentru  Dumnezeu,  nu  mergi?  De  ce
m-ai făcut să mă-mbrac?
— |i-am spus că nu merg.
Și  Titi  se-ntoarse  cu  capul  la  perete.  Supărată,  Aglae  se
dezbrăcă și nu mai merse. A doua zi Ana fugi.
— Titi, insistă Aglae, termină odată. Nu vă înțelegeți, și pace.
Ea e ușuratică, tu ești încăpățânat, nu-i nimic de făcut. Divorțați.
— Eu nu divorțez! se-ncăpățână Titi.
De  altfel  Ana  era  văzută  de  toți  pe  stradă  cu  feluriți  inși,
unii afirmau că avea legături certe cu unul sau cu altul. Curând
nu mai fu nici o îndoială cel puțin că Ana iese la braț cu un
funcționar superior dintr-un minister, om mai în vârstă, cu ceva
avere,  care  afirmă,  fiind  și  Stănică  de  fată,  că  dacă  Ana  e
liberă, o ia de nevastă. Era o ocazie, susținu Stănică, de a se
despărți  fără  scandal.  Altfel  Ana  ar  abuza  de  numele  lui,  cu
profit pentru ea. Titi însă nu voia să divorțeze. Se vede totuși
că Ana găsise o bună combinație, fiindcă dezlegarea nodului
veni tot de la ea. Într-o zi, două ordonanțe depuseseră în fața
ușii  de  la  intrare,  fără  să  vrea  să  intre,  o  boccea  enormă,  în
care Aglae găsi cu ciudă toate lucrurile lui Titi, cele mai multe
murdare. Totul îi fusese restituit cu o grijă afectată, fiindcă Titi
regăsi și o pereche de pantofi rupți pe care îi aruncase la gunoi,
precum și un cuțit, pe care forțându-l îl rupsese în două. Erau
amândouă bucățile. Titi primi, în sfârșit, și o notificare că i se
intentase  acțiune  de  divorț  din  partea  Anei.  Cu  greu  Stănică
putu să-l facă pe Titi să consimtă a da o declarație că se desparte
de bunăvoie, pentru nepotrivire de caracter. Acum el voia să
se judece, susținând între altele că nu se simte bine, că Ana i-a
dat o boală. Lucrul era de domeniul fanteziei și dovedea numai,
prin surmenarea spiritului, o recrudescență a hipocondriei lui
latente,  congenitale.
154
Enigma Otiliei
CUPRINS
IX
În martie, Felix își făcea planuri mai nerăbdător ca oricând.
Cu puțin înaintea Crăciunului împlinise douăzeci de ani. Mai
avea deci câteva luni și devenea major. Se făcuse acum mai
îndrăzneț, mai conștient de sine, însă lipsa de bani îl chinuia,
jignea  orgoliul  lui.  Ar  fi  vrut  haine  de  primăvară,  mănuși  și
ceva bani asupră-i. Când câte un coleg îl ducea de braț într-o
cofetărie sau berărie, se simțea pus pe jăratic. N-avea nici un
ban în buzunar și îi era rușine să mărturisească. Era gelos și de
Pascalopol. Ar fi voit să fie și el în stare să facă Otiliei o cât de
mică plăcere, s-o plimbe cu trăsura. Moș Costache nici nu se
gândea măcar să-i dea vreun ban, ba-i propunea unele târguri
dubioase. Venise într-o zi cu o serie întreagă de seringi „Record“,
aparținând probabil unui medicinist care nu plătise chiria, și
întreba acum pe Felix dacă nu cunoaște pe cineva sau dacă el
însuși  n-ar  fi  dispus  „să  le  cumpere“.  I  le  încredințase  „o
persoană“. Într-o duminică, Felix voi să iasă în oraș cu niște
prieteni,  însă,  după  câțiva  pași  făcuți  pe  stradă,  se  întoarse.
Era o zi admirabilă și paltonul îl apăsa pe umeri. Să-l scoată și
să rămână în haină era încă prematur. Cum Costache era singur
acasă, Felix se duse de-a dreptul la el cu un curaj pe care i-l
dădea supărarea. Spuse cam iritat că e acum om în toată firea,
că-și închipuie că are destul venit ca să nu meargă mereu în
oraș  cu  mâinile  goale.  Are  nevoie  de  haine,  de  cărți,  de  o
mulțime  de  lucruri  și-i  trebuie  bani.  În  definitiv,  vrea  să  știe
odată care sunt drepturile lui. Moș Costache ascultă, înfricoșat
de această ieșire, căută să-l îmblânzească, ținându-l mereu de
mânecă,  într-un  chip  comic,  dar  nu  scoase  nici  o  vorbă
încurajatoare,  nici  o  explicație.  În  cele  din  urmă,  cu  tonul
răgușit,  cu  ochii  aplecați  în  jos,  făcu  această  neașteptată
propunere:
155
G. Călinescu
— Dacă ai nevoie de bani, de ce nu iei cu împrumut vreo
mie  de  lei  de  la  cineva?  Poate  să  găsesc  eu  la  un  prieten,
numai să nu spui la nimeni.
Suma izbi pe Felix, care, de bucurie, nu mai examină de
loc ciudățenia propunerii din partea lui moș Costache. A doua
zi, bătrânul veni misterios în odaia lui Felix și-i întinse un bilet
la ordin, îndemnându-l să-l completeze cu suma de o mie de
lei și să-l dateze 30 decembrie 1910. Felix voi să întrebe asupra
rostului acestei simulații, dar Costache îi încântă urechea cu
sunetul unui pumn de piese. Scadența biletului rămase în alb.
După semnare, bătrânul înmână lui Felix două sute cincizeci
de lei. Mirat, acesta întrebă cu ochii.
— Nu poate să dea acum tot, explică răgușitul, îți dă prin
mine, în fiecare lună, câte două sute cincizeci de franci.
Felix era prea nerăbdător să aibă bani, ca să mai discute
proveniența lor, însă rămase cu o îndoială, și la întâiul prilej
consultă  un  prieten  de  la  Drept,  care-i  cunoștea  de  altfel
bine situația.
— Bătrânul te-a pus să datezi cambia în decembrie, fiindcă
atunci ești major și deci responsabil. Eu cred că ți-a dat mia
chiar din banii tăi, și tu i-o vei plăti tot din banii tăi, din primul
venit liber. E dat dracului moșul!
Felix  se  adumbri  și  se-ntoarse  dezgustat  acasă.  În  lipsa
Otiliei,  începură  să  se  strângă  asupra-i  și  alte  dezgusturi,  să
bănuiască pe fată de complicitate și să creadă în tot ce Aurica
spunea despre ea. Pe dată însă ce Otilia reapăru cu ochii ei
limpezi, plini de seninătate, se rușină de asemenea presupuneri
și o socoti și pe ea o victimă a bătrânului. Voi cu mai multă
putere decât oricând s-o scape de acolo, s-o ia el sub protecția
lui.  Avea  crize  de  sensibilitate  și  reverie.  În  vreme  ce  Otilia
răscolea valurile pianului, el se plimba cu mâinile în buzunar,
oprindu-se din când în când în fața oglinzii. Se privea sever,
lăsând  buzele  în  jos,  într-o  amărăciune  patetică.  Se  simțea
frumos. Singurătatea lui, faptul de a nu avea părinți, îl umplea
de o exaltare vagă a destinului său propriu. Se întreba, inundat
de  frazele  muzicale  care  veneau  de  jos,  ce  avea  să  devină:
156
Enigma Otiliei
medic  mare,  savant,  autor  celebru,  om  politic?  Se  vedea
trecând,  în  ritmul  muzicii  Otiliei,  într-o  trăsură  deschisă,
nemișcat,  fără  zâmbet,  privind  rece  înaintea  lui.  Așa  își
închipuia purtarea omului mare. Alteori, dimpotrivă, reveria îi
deștepta flăcări de dezinteresare. O vedea pe Otilia amenințată
de bandiți, care aveau mai toți fizionomia lui Stănică. Ochind,
flegmatic, de pe fereastră, dobora pe rând pe toți vrăjmașii, în
vreme ce Otilia, tremurând, îl strângea cu brațele ei subțiri de
gât.  Sau  fugea  călare  de  dușmani  neidentificați  spre  păduri
care se îndoiau moale până la pământ, ținând în brațe pe Otilia.
Generozitatea lui se-ntindea și asupra lui moș Costache, căruia,
ruinat, îi oferea un azil, de dragul Otiliei, și chiar asupra lui
Pascalopol,  pe  care-l  visa  bolnav,  senil,  readus  la  viață  prin
sforțările lui de medic. Cântând furtunos la pian și aruncându-și
ochii  asupra  lui  Felix,  care  uneori  se  rezema  de  capacul
instrumentului, Otilia nu bănuia că e salvată de foc și înec cu
atât devotament. Odată, după ce șezuse multă vreme alături
de Otilia, care citea o carte, și visase treaz ca de obicei, copleșit
de  sentiment,  își  lăsă  deodată  capul  în  poalele  ei.  Otilia  îi
primi ofranda simplu, mângâindu-i ușor părul.
—  Spune-mi  ceva  plin  de  primejdii,  să  fac  pentru  tine,
zise  Felix.
Otilia răspunse gânditoare:
— Va veni vremea când ai să ai acest prilej.
Relațiile sentimentale dintre cei doi erau din ce în ce mai
aprinse. Felix o căuta pe Otilia cu oarecare imprudență, o ruga
cu ochii și o săruta furtiv. Fata nu-l respingea, dar dădea gestului
o candoare fraternă, făcea astfel încât orice abuz era înlăturat.
Felix  îi  vorbea  cu  ochii  la  masă,  se  așeza  alături  de  ea  și  o
prindea de mâini, iar fata îl mustra cu blândețe. Moș Costache
îi surprinse într-o zi sărutându-se, dar nu zise nimic. Păru chiar
rușinat de lipsa lui de atenție și fugi repede cu capul în piept.
Nu-i împiedică niciodată, nu le făcu nici cea mai mică aluzie.
Încurajat  de  consimțirea  Otiliei,  îmbătat,  Felix  începu  să  fie
ispitit de un gând insidios. Dacă Otilia îl iubește cu adevărat,
ar trebui să aibă încredere în el și să-i dea de acum dovezi mai
157
G. Călinescu
temeinice de dragoste. Senzualitatea firească a vârstei se lupta
cu mistica erotică. Într-o noapte, neputând să doarmă, combătut
de cele două porniri, Felix se sculă și se îmbrăcă. Nu voia să
facă nimic rău și totuși inima îi bătea cu putere, ca simțindu-se
vinovată.  O  forță  mai  mare  decât  voința  lui  îl  trase  pe  ușă
afară si-l împinse la ușa Otiliei. Bătu iarăși ușor, ca altădată.
Auzi  limpede  săritura  speriată  a  fetei  și  tropotul  pașilor  prin
odaie. Capul zbârlit al Otiliei apăru în întredeschizătura ușii.
— Ce vrei, Felix? întrebă fata cu reproș.
Felix se zăpăci și declară prostește:
— Te... iubesc!
— Of, doamne, se văietă Otilia, iar nu ești deloc cuminte.
|i-am spus să nu mai vii.
Și cum Felix lăsase capul în jos iritat și rușinat totdeodată,
Otilia ieși curajoasă afară și prinse pe tânăr cu brațele de gât,
privindu-l în ochi.
—  Felix,  dacă  mă  iubești  cu  adevărat,  dacă  vrei  ca  mai
târziu să fim prieteni, nu mai veni așa. Ai încredere în mine,
cum am și eu în tine. Nu te îndoi, te iubesc.
Și trăgând capul lui Felix, îl sărută pe buze. Apoi fugi repede
în  odaie,  închise  ușa  și  întoarse  cheia  de  două  ori.  De  aci
încolo, Felix reprimă cu religiozitate orice instinct impur (nu
fără  oarecare  ciudă,  uneori,  și  porniri  de  gelozie  față  de
Pascalopol) și se mulțumi cu strângerea de mâini și sărutarea
castă, alunecată spre ureche. Totuși și așa fură surprinși o dată
în chip neplăcut. Otilia cosea un nasture la haina lui Felix, și
acesta nu se putuse elibera de ispita de a o săruta, când Stănică
intră dezinvolt pe ușă.
— Faceți, faceți, zise el protector, ca și când între Felix și
Otilia erau legături indiscutabile, mărturisite.
Otilia îi aruncă o privire mânioasă și era gata aproape să-l
dea afară pe ușă pentru indiscreție. Stănică pară lovitura mieros,
făcându-se că nu-nțelege.
— Așa e tinerețea, n-ai ce să-i faci. Eu, când eram îndrăgostit
de Olimpia, o sărutam, mă-nțelegi, toată ziua și peste tot. Nu
mai ne feream de nimeni. Așa că... nu vă jenați.
158
Enigma Otiliei
Felix făcu gestul de a pleca și avu chiar curajul de a prefera
protocolar, făcând aluzie la nasturele cusut:
— Mulțumesc, domnișoară Otilia!
Stănică însă îl opri.
— Stai, frate, nu pleca, am vrut tocmai să vă-ntreb ceva.
Pe  dumneata,  că  faci  medicina.  Am  un  caz  interesant.  Un
client  al  meu  vrea  să  atace  un  act  de  donațiune,  în  sfârșit
chestii  de-ale  noastre  care  ne  privesc,  făcut  de  un  unchi  al
lui,  bătrân.  El  pretinde  că  bătrânul  nu-i  în  deplinătatea
facultăților  mintale.  Evident,  noi  putem  găsi  un  doctor  care
să-l  examineze,  însă  aici  trebuie  o  somitate,  un  profesor
universitar, a cărui vorbă să fie lege... și să se preteze. Clientul
plătește. Numai, înțelegi, bătrânul n-o să vrea să fie examinat.
Doctorul o să vie așa, întâmplător, ca într-o vizită. De pildă,
aici. Sunt eu, Otilia, Pascalopol, moș Costache, vine și bătrânul
în  chestie,  adus  de  mine  cu  un  pretext  oarecare,  pe  urmă
doctorul. Nimeni nu bănuiește nimic. Asta am vrut să te-ntreb.
Care profesor de la facultate, psihiatru, s-ar preta mai bine și
cum am putea să-i propunem fără să riscăm nimic? Dacă omul
e  posac,  mai  rău  ne-ncurcă  socoteala.  Poate  cunoști  pe
asistent, poți să-i strecori o vorbă.
Felix  ascultă  pe  Stănică  gânditor.  Își  aminti  de  vizita  lui
Vasiliad, de examinarea forțată a lui moș Costache. Afacerile
lui Stănică i se părură curioase, cinice. Dar mai ales, de ce să
vină  cu  doctorul  în  chiar  casa  bătrânului?  O  combinație
preocupa în chip evident pe Stănică, în care era de trebuință
un doctor complice. Fără să vrea, Felix raportă totul lui moș
Costache  însuși.  Îl  vedea  din  nou  cercetat  de  profesorul
universitar, chestionat, dezbrăcat. De ce? Bietul moș Costache,
avar e drept, și cam fără obraz, nu făcea nici un rău nimănui și
era banal de normal și vigilent în toate actele lui. Felix dădu
informații  foarte  deprimante  asupra  severității  proverbiale  a
profesorului  de  specialitate  de  la  universitate.  Era  un  savant
pierdut în câmpul microscopului, incapabil de a se coborî la
asemenea combinații, și de altfel bogat. Stănică deveni posac.
— Mă surprinde ce-mi spui. Poate nu-l cunoști încă bine.
Cu bani, primește azi oricine. O să mai culeg informații.
159
G. Călinescu
— Comedia asta cu doctorii, observă Otilia după plecarea
lui Stănică, mă pune pe gânduri. Pascalopol avea dreptate. În
fond, voiesc să lovească în mine, știu bine.
— Cine să lovească-n tine? întrebă Felix.
—  Ei,  cine?  îți  poți  închipui!  Și-apoi,  la  ce  să  mai  facă
sânge rău lui papa? Un loc sub soare voi găsi eu pe lumea asta!
Felix făcu o mișcare ocrotitoare spre Otilia, care înțelese.
— Iar tu, dacă ai vrea să m-asculți, dacă m-ai iubi, ai pleca
după câteva luni, când vei fi major, și ai trăi singur, muncind
ca să-ți faci o bună carieră.
— Prin urmare, vrei să plec, să te las, făcu Felix stins.
Otilia împreună mâinile, dezolată.
— Nu m-ai înțeles. Nu ești încă decât un copil.
Pascalopol, care urmărea cu interes manevrele lui Stănică,
se  hotărî,  în  sfârșit,  să  vorbească  lui  moș  Costache,  și  într-o
seară,  venind  mai  devreme,  se  invită  la  masă,  după  ce  adu-
sese o mulțime de pachețele cu lucruri delicate de mâncare.
Masa decurse în chip obișnuit. La cafea însă, Pascalopol rugă
din ochi pe Otilia, cu care părea înțeles, și pe Felix să-l lase
singur  cu  bătrânul.  Felix  era  acum  atât  de  devotat  cauzei
Otiliei, pe care o înțelegea, încât, intuind situația, plecă fără
să murmure, având aerul că se duce la treburile lui. Nu-l mai
privea cu ochi răi pe Pascalopol. Moșierul intră în chestiune
de-a dreptul:
— Costache, zise el, știi bine că țin la domnișoara Otilia
cât și tine. Să fi fost cu zece ani mai tânăr, poate ți-o ceream
de  nevastă.
— Ia-o! imploră bătrânul răgușit.
— Nu, nu! se supără Pascalopol. Nu trebuie s-o constrân-
gem.  Nu vreau s-o fac nefericită. Dacă va voi vreodată, sunt
gata să-i pun la picioare tot ce am. Însă e tânără, trebuie lăsată
să guste viața, să-și cerceteze înclinările. În sfârșit, nu de asta
vreau să-ți vorbesc acum. Mi-ai spus de atâtea ori că vrei s-o
adoptezi. Ei bine, Costache, e timpul să faci asta. Fata crește,
se face majoră, e ceva neplăcut în situația ei de fată străină în
casa unui bărbat. Ești sănătos, vei trăi mai mult ca noi toți, dar
160
Enigma Otiliei
gândește-te ce se face fata asta dacă ar rămânea singură. Eu,
se-nțelege, sunt la dispoziția ei oricând, dar o fată e mândră,
nu  va  apela  la  un  bărbat  pe  care  nu-l  voiește.  Și  apoi  aud
mereu cum o bârfește cocoana Aglae... Nu, nu, trebuie să faci
lucrurile  așa  cum  e  bine.  Ai  fost  cam  neglijent  până  acum,
totuși vremea nu-i pierdută.
Costache  asculta  morala  lui  Pascalopol  cu  ochii  plecați
pudic în ceașca de cafea, din care, după ce sorbise bine băutura,
scotea acum drojdia cu degetul și o mânca.
— Ce zici, Costache? îl stimulă Pascalopol.
Moș Costache privi prudent în dreapta și-n stânga și apoi,
ridicându-se  puțin  ca  să  vorbească  mai  aproape  de  urechea
moșierului, șopti:
— Și Aglae ce-o să zică?
— Doamne, cum ești! se scandaliză blând Pascalopol. Ce-ți
pasă ce-are să spună cocoana Aglae?! Ea n-are nici un drept să
se  amestece  în  afacerea  asta,  care  n-o  privește.  Otilia  este,
sau  nu  fata  nevestei  tale?  E  adevărat,  sau  nu  că  i-ai  folosit
banii,  fără  nici  o  dovadă  scrisă?  Atunci  trebuie  să-i  dai  o
reparație, ce Dumnezeu, doar o iubești!
— N-o las eu! declară evaziv Costache.
— Știu eu că n-o lași, dar în chestiuni de astea e totdeauna
bine să faci acte în regulă. Firește, poți să-i dai bani, poți să-i
lași prin testament...
Costache făcu un gest de eroare.
— Dar aici nu e vorba numai de bani, continuă Pascalopol
demonstrația,  testamentele  se  atacă,  și  poate  Otilia  nici
n-are nevoie de banii tăi, om viguros, când vei binevoi tu să
mori. Ei îi trebuie o pozițiune clară, onorabilă, de care vei fi
mândru și tu.
— E bătaie de cap adopțiunea, trebuie să mergi pe la tribunal,
cheltuială, nu prea sunt înlesnit. Mai târziu, nu zic nu.
—  Nu  fi  meschin,  Costache!  Nu  e  nici  o  bătaie  de  cap!
Uite, pun eu pe avocatul meu să se ocupe de chestiunea asta.
Nu dai nici un ban. Îl plătesc cu anul.
— Așa? se bucură moș Costache.
161
G. Călinescu
— Se-nțelege! Ei, ce zici, să-l pun sa înceapă demersurile?
—  Pune,  pune!  consimți  Costache  pe  jumătate  gură,  pri-
vind  iarăși  în  toate  părțile.  Deodată  se  făcu  roșu  la  față.  În
pragul ușii dinspre intrarea principală, ușă puțin acoperită de
soba înaltă, când stăteai la masă, înfipt în semiîntuneric, ședea
Stănică. Văzându-se descoperit, acesta înaintă jovial:
— Credeam că e aici domnul Felix. Voiam să-i spun ceva.
Dar v-am auzit de avocat, de adopțiune. Vreți să adoptați pe
domnișoara Otilia? Perfect! Admirabil! Mă ocup eu! Discreție
desăvârșită.
În  vreme  ce  Costache  se  agăța  desperat  de  privirile  lui
Pascalopol,  acesta  zise  liniștit:
— Ai înțeles greșit. Vorbeam de altceva, de treburile mele
de la moșie.
Stănică privi cu o neîncredere îndrăzneață și, prefăcându-se
grăbit, ieși pe cealaltă ușă, care dădea spre apartamentul din
fund. Descoperind pe Otilia (lui Felix n-avea nimic să-i spună),
îi comunică misterios:
— Am auzit o veste bună. Moș Costache te adoptă.
— Ai auzit greșit!
—  Eu?  se  miră  cu  demnitate  Stănică.  N-ai  nici  o  grijă:
discreție absolută.
Și într-adevăr, Stănică, deși își făcuse un obicei de a spiona
casa lui Costache în profitul Aglaei, intrând ca din întâmplare
pe o ușă și ieșind pe cealaltă, nu scoase câteva săptămâni nici
o  vorbă  de  această  afacere.  Felix,  trimis  de  moș  Costache  să
vadă cum se află Simion, care se văieta din nou că e bolnav,
avu impresia că Aglae nu știa nimic de proiectul lui Pascalopol.
„Poate,  își  zicea  el,  Aglae  se  dezinteresează  de  această
chestiune, în care, de fapt, nici n-are vreun drept să se amestece,
ori, în sfârșit, este prea preocupată de boala lui Simion.“
Într-adevăr, bătrânul, trecând cu iuțeală hipocondrică de la
o  ipoteză  la  alta,  părea  totuși  bolnav  cu  adevărat.  Ochii  îi
erau  injectați  și  ficși,  și  pântecele  îi  era  balonat  îngrozitor,
încât părea o minge învelită cu broboadă. Se văieta de bătăi
de inimă după masă și declara că inima lui bate din ce în ce
mai tare, fără să se mai poată opri.
162
Enigma Otiliei
— Ești nebun, strigă Aglae, cu hipocondriile tale! Unde vezi
că-ți bate inima?
Îi  punea  și  ea  mâna  pe  piept,  dar  trebui  să  recunoască
într-adevăr că circulația lui Simion era în chip alarmant agitată.
Simion mai era convins, observând unele fenomene ale digestiei
lui, că trupul i se umflă de gaze care-l sufocă. Stănică aduse
pe  Vasiliad.  Acesta,  atât  de  atent  mai  mult  din  paradă  la
consultarea lui Costache, nu descoperi de data aceasta mare
lucru.  Nu  găsea  nimic  hotărât  și  accepta  cu  bunăvoință
ipotezele  Aglaei  și  ale  lui  Stănică.  Simion  se  dezbrăcă  și  se
urcă în pat, unde șezu și ziua, și noaptea, observându-se cu
anxietate. Nu mai mânca, nu mai broda și era ros de melancolii.
El,  atât  de  tăcut  înainte,  vorbea  Aglaei,  până  ce  aceasta  se
plictisea,  mărturisindu-i  că  se  simte  pe  moarte,  spionând-o
îngrijorat  dacă  avea  să-l  țină  minte  multă  vreme,  dându-i
dispozițiuni  testamentare.  Simion  pusese  ochii  pe  Felix  și  îi
dezvolta lui cu mai multă încredere temele lui patetice:
—  Mă  duc,  îi  zicea  el,  am  o  boală  gravă,  neștiută  de
doctori. Uite, așa e viața! Am luptat pentru ideal, pentru artă,
și acum trebuie să las totul. Să nu mă uiți, domnule Felix, să
nu mă uiți.
Și  dându-se  jos  din  pat,  Simion  scotea  din  perete  câteva
tablouri și le punea pe brațele lui Felix. Acesta le lăsă de altfel
în casă. Chiar Aglae se grăbea să i le smulgă, indignată.
— S-a prostit Simion ăsta de tot! Domnule Felix, nu te potrivi.
Vezi, poate-ți dă ceva, inel, bijuterie, bani, te rog să-mi spui.
—  Se-nțelege!  zicea,  oarecum  jignit,  Felix.
Spre mai multă siguranță, Aglae despuie odaia lui Simion
de tot ce acesta ar fi putut dărui în curiosul lui acces de dărnicie.
Totuși, Simion nu muri și continuă să-și cultive hipocondriile
cu o neliniște destul de benignă. Aglae nici nu se mai ocupa
de el, lăsându-l singur în odaia lui, Aurica își făcea obișnuitele
plimbări  circulare  pe  Calea  Victoriei,  Titi  copia  în  ulei  cărți
poștale  ilustrate.
Stănică, nelipsit din calea socrilor, găsi prilejul într-o zi să
prindă pe Otilia singură.
163
G. Călinescu
— E foarte drept ce face moș Costache, îi zise el, cu aere
de complicitate, ba e chiar dator. Îmi pare bine că-ți cunoști
interesele. De ce să rămână atâta avere pe mâinile altora? Ești
tânără, inteligentă. Fie vorba între noi, dai o lovitură. Bătrânul
n-are cine știe cât de trăit. Ascultă-mă pe mine. Să-ți spun eu,
când voi avea timp, câte proprietăți și afaceri are moșul. Nici
gând  n-ai.  După  ce  ți-ai  irosit  atâția  ani  cu  el,  trebuie  să  te
despăgubești. Ei, cum ne-am înțelege noi! Dumneata ai mult
din  caracterul  meu!  Ești  liberă,  independentă,  lipsită  de
prejudecăți. Îți spun aici între patru ochi. Olimpia e bună, n-am
nimic de zis, dar e o piedică pentru cariera mea. Moale, fără
fler.  Crezi  că  soacră-mea  Aglae  mi-e  simpatică?  Ce  vrei  să
fac?  Spune-mi  o  vorbă,  și  sunt  gata.  Olimpia  nu  rămâne  pe
drumuri,  are  părinți,  avere.  Nu  mai  e  copil  la  mijloc  să  ne
împiedice.  Nu  mă  uit  eu  la  trecut,  fleacuri,  nu-mi  pasă  ce-a
fost. Ai fost tânără, ai făcut ce-ai vrut. Mă gândesc la o uniune
de concepții, pe linii mari.
Otilia, care îl ascultase din ce în ce mai palidă de mânie,
nu se putu stăpâni și zise deodată surd:
—  Stănică,  ieși  afară...
Acesta se ridică fără grabă, alese o bomboană dintr-o cutie
a fetei și se ridică. După plecarea lui, Otilia rămase cu privirile
în gol, își șterse cu o batistă niște lacrimi ce nu voiau să curgă,
apoi  se  repezi  ca  o  nebună  pe  scări  și  intră  în  odaia  cu
pianoforte, unde începu să cânte vijelios tot ce-i venea în minte.
— Lipsă de griji, mormăi Marina în bucătărie. Doar ce griji
are?
Stănică  trecu  în  curtea  Aglaei  și  intră  în  sufragerie,  unde
toți se aflau la masă, chiar și Simion. La o parte, pe un scaun,
ședea și Felix (acesta fusese prilejul pe care-l folosise Stănică),
venit  din  însărcinarea  lui  Costache  să  ia  știri  despre  Simion.
De  câteva  zile,  Simion  se  transfigurase,  devenise  optimist  și
chiar exaltat. Printr-un raționament simplu, ajunsese la încheie-
rea că toate bolile sunt o sărăcie de substanțe a organismului și
că  deci  mijlocul  cel  mai  simplu  de  a  se  vindeca  era  să  se
supraalimenteze. Îl aprobase chiar Aglae:
164
Enigma Otiliei
—  Bine  că  ți-a  venit  mintea  la  cap!  Firește  că,  dacă  nu
mănânci, te simți slăbit.
Așadar, Simion părăsise patul, și acum ședea la masă. Când
intrase Stănică, îi explica tocmai lui Felix, căruia îi spunea cu
încăpățânare mereu „domnule doctor“, ce bine se simte:
—  Sunt  un  om  renăscut,  reîntors  la  viață.  Am  o  putere
mușchiulară cum n-am avut niciodată.
Simion își încordă brațul său subțire și făcu insistent semn
lui  Felix  să  i-l  pipăie.  Acesta  îi  făcu  hatârul  și  rămase  mirat
dimpotrivă de lipsa de rezistență a lui Simion, al cărui braț de
prea mult efort tremura cu violență.
— Nu te mai sforța așa, Simion, și fii serios, îl fulgeră Aglae.
— Am să vă spun o veste interesantă, zise Stănică, ceva ce
n-ați  știut.  Otilia  se  va  numi  în  curând  domnișoara  Otilia
Giurgiuveanu.
— Vai! făcu Aurica, așa ca în fața unei enormități detestabile.
Aglae deveni lividă, și după câteva clipe de amuțire izbucni
către Stănică, ca și cum el ar fi fost vinovatul:
— Ce-ai zis? Costache vrea să adopte pe Otilia? Niciodată!
Cât trăiesc eu, niciodată. Doar mai sunt legi în țara asta, mai
sunt tribunale. Îl dau pe mâna parchetului pe Costache, asta-i
fac. L-a amețit stricata asta. Cine știe ce-o fi între ei.
Stănică  ciugulea  cu  o  scobitoare,  mefistofelic,  câteva
măsline. Felix, în schimb, se simți sfâșiat. Ar fi voit să strige,
să protesteze împotriva insultelor, dar emoția îl pironise pe scaun.
Simion  îi  făcea  semn  mereu  să  vină  la  masă,  deși  el  voia  să
plece și ședea deoparte.
— Bine, zise Stănică, așezându-se de-a binelea să mănânce,
să-mi spui, mă rog, ce poți să faci?
— Cum ce pot să fac? întrebă indignată Aglae.
—  Asta  te-ntreb  și  eu,  zise  calm  Stănică,  dar  cu  vădită
intenție de a excita. Vrea s-o adopte, și pace. Legal nu e nici
o piedică.
— Mâncați, îndemna Simion pe Aurica și pe Titi, mâncați,
mâncarea este elixirul vieții! și el însuși înghițea cu lăcomie,
vârând în gură bucăți mari de pâine și ștergând cu miez ultimele
resturi de sos din farfurii.
165
G. Călinescu
— Dar eu nu pot să spun acolo unde trebuie că vor să pună
mâna pe averea lui Costache?
— Nu poți să spui! Fata e fată vitregă, deci e firesc să fie
adoptată. Te poate da în judecată pentru calomnie.
— Cine? Costache? se-nfurie Aglae.
Felix  se  ridicase,  schimbat  la  față,  să  plece  și,  căutând  o
intermitență în discuție ca să spună „bună seara“, se strecură
pe ușă afară.
— Am vorbit ca nebunii, și băiatul ăsta era aici! se mustră
Aglae.
— Nu mai e pâine? întrebă îngrijorat Simion. Mi-e o foame
grozavă.
— Cum Dumnezeu? observă iritată Aglae. A fost pe masă un
morman întreg de felii! Noi nici n-am apucat bine să mâncăm.
Se  aduse  pe  masă  un  alt  coș  cu  felii  de  pâine,  din  care
Simion  își  luă  repede  una,  mușcând-o  ca  aperitiv,  și-și  mai
puse înainte două felii, și apoi, răzgândindu-se, patru. Apoi luă
pâinea și dădu generos și celorlalți câte două felii, așa încât
coșul se goli.
— Mai adu pâine! zise el către servitoare.
—  Simioane,  se  răsti  Aglae,  ce  comedii  sunt  astea?  Este
destulă pâine.
-— Moș Costache e sfătuit bine, medită tare Stănică, are pe
Pascalopol îndărăt, care urmărește, se vede, să pună mâna pe
averea bătrânului după moartea lui.
— Nu cred asta, zise Aurica, domnul Pascalopol e un om
nobil. L-a amețit Otilia.
— Unde sunt bani la mijloc, nu există noblețe! declară Aglae.
— Cum, mamă, adăugă Aurica, o fată de categoria Otiliei
să intre în familia noastră? E-ngrozitor.
— Intră, dacă sunt oameni fără cap! mormăi posacă Aglae și
căzu pe gânduri, mâncând fără gust. Simion întrerupse tăcerea:
—  Am  o  poftă  de  mâncare  admirabilă.  Mă  simt  ca  de
douăzeci de ani. Ce bucate mai aveți?
Tot timpul înghițise lacom, nedând nici cea mai mică atenție
discuției. Aglae îl privi distrată și cu un vădit dispreț.
166
Enigma Otiliei
—  Afacerea  asta,  dacă  vrei  să  mă  înțelegi,  urmă  Stănică,
se tratează cu tact. Moș Costache se teme de dumneata. Rău
ai făcut că nu te-ai mai dus pe acolo. Dacă ai merge, l-ai lua
cu binișorul...
— Niciodată! zise Aglae implacabilă. Nerușinata aproape
m-a dat afară.
—  Ai  fost  violentă.  Acum  trebuie  să  căutăm  un  mijloc.
Nu prea văd.
Felix se întoarse acasă aproape pe furiș și se aruncă pe pat,
fără să treacă prin sufrageria unde Otilia îl aștepta la masă. Era
obosit  moralmente,  dar  cu  senzații  fizice.  Privi  înainte  prin
întuneric razele sărace ce pătrundeau pe fereastră, prin perdea,
de la lampa din coridor. Să-i spună Otiliei ce se vorbea despre
ea, i se părea inutil și jignitor. Îl obosea, îl neliniștea această
lume fără instinct de rudenie, aprigă, în care un om nu se putea
încrede  în  nimeni  și  nu  era  sigur  de  ziua  de  mâine.  Îi  fură
odioși toți, și Costache, și Aglae, și ceilalți, și un gând îi stăruia
în minte: să fugă cât mai repede din această casă. Dar cum?
Să plece fără știrea nimănui, era primejdios. Putea să-l aducă
cu  sila  înapoi,  fiind  minor.  Totuși  era  încredințat  că  moș
Costache  n-ar  fi  făcut  așa  ceva,  ba  dimpotrivă,  ar  fi  fost  în
stare să se bucure. Însă cu ce să trăiască până în iarnă? Poate
că moș Costache ar fi consimțit să-i dea bani. Când își aduse
aminte  de  poliță,  văzu  absurditatea  ipotezei.  Mai  mult,  o
mândrie îl cuprinse și fu hotărât un moment să renunțe la ceilalți
bani. Dar semnase totuși polița pentru o mie de lei, primiți sau
neprimiți,  și  moș  Costache  i-ar  fi  pretins,  fără  îndoială,  la
scadență pe toți. Oare nu era mai bine să-i primească, și cu
acei bani să trăiască singur, ca atâția colegi săraci ai lui? Ideea
de a lăsa pe Otilia nu-i surâse. I se născu în suflet năzuința de
a  o  „salva“,  de  a  o  scoate  din  casa  lui  Costache  și  de  a  o
întreține dezinteresat, ca pe o „soră“. Nu i-ar fi ajuns însă banii.
Atunci  se  gândi  că  ar  putea  da  lecții.  Chiar  i  se  ceruseră  cu
treizeci de lei lunar. Cu două lecții lua o sumă satisfăcătoare.
Însă lecțiile nu erau sigure. O familie cu fete îl invitase pe un
an  întreg,  oferindu-i  pensiune.  Acolo  n-ar  fi  fost  loc  pentru
167
G. Călinescu
Otilia. Gândul lui căzu și mai jos. În definitiv, ce-ar fi să renunțe
la  medicină?  Și-ar  găsi  o  funcție,  la  nevoie  cerând  chiar  și
concursul lui Pascalopol, și apoi ar urma altă facultate. Literele,
de pildă! Însă un astfel de sacrificiu desigur că Otilia nu l-ar fi
acceptat. Otilia era o fată subțire, cu gusturi aristocratice, ar fi
râs  auzindu-l  că  se  face  „impiegat“.  Nici  lui,  de  altfel,  nu-i
surâdea  această  ipoteză.  Crescuse  în  sentimentul  carierelor
mari, și medicina i se părea dintre acestea, prin educația primită
de la tatăl său. Și apoi, n-avea mult de așteptat și ar fi fost pus
în stăpânirea averii părintești. Atunci își aduse aminte de Iași.
Dacă  ar  pleca  la  Iași  și  ar  urma  medicina  la  facultatea  de
acolo,  locuind  în  odaia  pe  care  și-o  oprise  în  casele  de  pe
Lăpușneanu? Dacă ar lua pe Otilia cu el? Însă și acolo ar fi fost
nevoie de bani, și apoi Otilia nu era fată să stea în provincie.
O  văzu  trecând  mândră  în  trăsura  trasă  de  cai  lucioși,  cu
fluierele subțiri înfășurate în jambiere. Trăsura din viziune călcă
crescând  peste  el,  făcându-l  să  se  zvârcolească  în  pat  de
contrarietăți.  Ce  să  facă,  ce  să  facă?  Acum  înțelese  profund
zbuciumul Otiliei, starea asta ciudată în care te simți străin
pe  lume  și  totuși  pironit  pe  loc  într-un  mediu  în  aparență
strălucit. Oftă profund și se răsuci în pat, când glasul Otiliei
îl trezi din meditație:
— Felix, Felix, ești acolo?
Felix se repezi pe ușă, dregându-și hainele.
— De când te-aștept la masă! zise Otilia, auzindu-i pașii.
Când  intră  în  sufragerie,  Felix  văzu  pe  Otilia,  care  se
întorcea la scaunul său, pe care se suise ca pe o sofa turcească.
Se zgribulea de frig. Moș Costache nu era la masă. Otilia nu
mâncase,  deși  orele  erau  înaintate,  ciugulise  însă  din  unele
mâncări reci de pe masă, și acuma nu mai voia să mănânce.
— Unde ai întârziat atâta? întrebă ea.
Lui Felix îi fu greu să mărturisească.
— Am trecut, când m-am întors de la facultate, pe alături,
m-a trimis moș Costache să văd cum e Simion. S-a dat jos din
pat și zice că e bine. Mi s-a părut însă ciudat de schimbat.
— Și, firește, c-a vorbit de mine!
168
Enigma Otiliei
— Nu! minți Felix.
— De altfel, mi-e indiferent, cum îmi este indiferent și ce
vrea  să  facă  papa.  Îl  iubesc,  dar  știu  bine  că  sunt  lucruri  pe
care  nu  are  puterea  să  le  facă,  altfel  le-ar  fi  făcut  de  mult.
Intențiile lui Pascalopol sunt bune, însă îl zbuciumă pe papa
degeaba. Acum trebuie să fie cu el, nici vorbă. Ce este pentru
mine dacă mă cheamă Giurgiuveanu sau Mărculescu? La banii
lui papa nici nu mă gândesc, nici nu-mi trece prin cap că are
să moară vreodată. Și dacă s-ar întâmpla asta cândva, mă poți
închipui pe mine stând aici, nas în nas cu tanti Aglae? Uuff! În
cele din urmă, am să dezleg eu problema asta.
Otilia luă o prăjitură de pe masă, mușcă din ea, și apoi își
scutură genunchii, care îi ajungeau la bărbie, de fărâmituri.
—  Ce-ai  zice  tu,  Otilia,  spuse  Felix,  dacă  aș  renunța
deocamdată la facultate și mi-aș găsi un post?
— Și să vin și eu cu tine, nu?
— Da! mărturisi Felix.
— Aș zice că n-ai minte și că ești un zăpăcit. Pentru ce?
Să-ți strici viitorul? Să devii un Titi oarecare? Papa te iubește în
felul  lui,  și  nu-ți  pune  nici  o  piedică.  Ai  nevoie  de  bani,  de
altceva, pentru ce nu-mi spui, pentru ce rumegi în tine gânduri
extravagante?
Felix  se  ridică  în  picioare  și,  mergând  la  scaunul  Otiliei,
îngenunche și o cuprinse în brațe cu scaun cu tot, punându-și
obrazul  lângă  genunchii  fetei.  Otilia  râse  amuzată,  nu  însă
atât încât să nu lase a i se vedea o emoție lăuntrică.
—  Otilia,  zise  Felix,  aprins,  ești  întâia  fată  pe  care  o  cu-
nosc și pe care o iubesc.
— Sunt întâia cucerire, comentă Otilia. Pe când a doua?
— Nu râde, Otilia, ești întâia și cea din urmă. Nu-mi mai
place nici o fată, sunt la Universitate de o ursuzenie extraordinară.
Nici eu nu știu cum te iubesc, ca pe o logodnică, ca pe o mamă
aș zice, dacă n-ai fi mai tânără decât mine. Te iubesc, te iubesc!
— Te iubesc, te iubesc, parodie Otilia, încet, fără batjocură.
— Înțelegi că am găsit în tine tot ce mi-a lipsit în copilărie,
că iubirea mea e un lucru serios, nu cum crezi tu. Te iubesc,
169
G. Călinescu
Otilia,  nu  glumi,  continuă  și  mai  exaltat  Felix,  sărutând
genunchii fetei ușor, nu vreau să cred că m-ai înșelat, că te-ai
jucat numai cu mine. Vreau să fii a mea mai târziu, când vei
porunci tu. Voi munci, voi răzbi în viață, dar cu tine și pentru
tine. Tu te-ai jucat, Otilia, nu mă iubești cu adevărat!
— Nu, Felix, nu m-am jucat, te iubesc, dar și eu te iubesc
în atâtea feluri, încât nu pot să analizez acum cât te iubesc ca
frate și cât ca, cum să zic, iubită.
Felix  fu  puțin  întristat  de  atenuarea  frățească,  pe  care  în
fond n-o dorea din partea Otiliei. Aceasta ghicise.
—  Felix,  nu  mă  supăra  cu  figura  asta.  Te  iubesc,  iată,  te
iubesc,  te  iubesc,  te  iubesc,  de  câte  ori  vrei  tu,  dar  tocmai
pentru asta nu vreau să faci prostii. Să aștepți până atunci când
te  vei  convinge  că  mă  iubești  cu  adevărat.  Te  autorizez  să
experimentezi, să-mi găsești concurente.
— Otilia, tu mă jignești.
—  Oh,  Felix,  ești  un  fanatic.  N-aș  zice  că  nu-mi  placi.
Dar ridică-te repede în picioare, că vine Marina, și ne vede
în poziția asta patetică. Uf, mi-ai supt genunchii! În sfârșit,
Felix,  eu  aș  vrea  să  înțelegi  că  eu  în  tine  caut  mai  mult
decât un june frumos și un adorator, eu caut marele prieten,
care să mă stimeze cum nu m-a stimat nimeni și să-mi iasă
în  cale  atunci  când  voi  fi  nevoită  să  plec  în  lume.  Căci,
Felix,  va  veni  o  vreme  când  voi  fi  singură,  îngrozitor  de
singură.  Te  iubesc  și  altfel,  Felix,  voi  fi  pentru  tine  odată
altfel, dar acum fii pentru mine un frate. Spune-mi, pentru
ce vrei să pleci acum?
— Pentru că nu mai pot suporta atmosfera asta care se țese
în jurul tău, pentru că toată răutatea asta mă exasperează, mă
face sa urăsc oamenii.
—  Cine  știe  ce  prostii  ți-au  mai  spus?!  Ce  trebuie  să  te
tulburi?! Nu de acum sunt astea, Felix, ci de când eram mică.
Tanti Aglae, văzându-mă că am instincte de lux, mă prigonea
de moarte, profitând de zgârcenia bietului papa. Odată papa
mi-a adus o rochie cu guler de dantelă, pe care am recunoscut-o
numaidecât, deși n-aveam decât vreo zece ani, că e veche.
170
Enigma Otiliei
Avea o gaură mică de arsură, țesută. Nu știu unde mai văzusem
stofa  ei  bej.  Mașina  de  călcat  îi  dădea  prea  mult  lustru,
altminteri era pasabilă. Trebuia să mergem la Teatrul Național,
papa, eu, tanti Aglae și Aurica. Ilustrul Titi era atunci într-un
pension. Eu nu voiam să merg, fiindcă nu-mi plăcea rochia,
dar papa, blând cum e, în loc să se irite, cum ar fi făcut altul,
se plimba prin odaie de la un capăt la altul și-mi demonstra
că-mi stă admirabil, că a cumpărat-o de la o croitoreasă etc.
Mă tot răsucea, îi potrivea pliurile cu mâna, îmi venea să râd
și să plâng. În sfârșit, am plecat. În fumoarul teatrului nu știi
ce mi s-a întâmplat! Aurica, înțepată cum a fost totdeauna,
face pe supărata, bâzâindu-se pe nară:
— Mamă, de ce i-ai dat rochia mea Otiliei? Asta-i rochia
mea!
Este întâia mare rușine pe care am suferit-o vreodată, fiindcă
nimic nu mi s-a părut mai umilitor decât să te îmbraci cu hainele
altuia. Cum am ajuns acasă, am tăiat, am tocat mărunt rochia
cu  foarfecele.
Aurica venea din propria ei inițiativă la școală la mine și se
făcea că se interesează. Câte o colegă o întreba:
„Căutați pe verișoara dumneavoastră?“
„Mda, zicea mieros Aurica, dar nu mi-e verișoară. E o fată
pe  care  o  creștem  de  milă.  Numai  de-ar  învăța!“  Tu-ți  dai
seamă  ce-nseamnă  asta  pentru  o  fată  și  mai  ales  la  școală,
unde  colegele  sunt  așa  de  rele.  Și  de  ce,  mă  rog?  Am  avut
tată și mamă, și papa mi-era tată vitreg. Nu eram mai puțin
onorabilă  decât  uscata  Aurică.  Însă  tanti  Aglae  n-a  putut-o
suferi pe mama și n-ar fi voit ca moș Costache să se însoare,
și  încă  cu  o  femeie  cu  copii  din  altă  căsătorie.  Papa  ține
grozav  la  copii,  în  felul  lui,  repet,  și  ei  toți  își  puseseră
nădejdea că va crește pe Titi et Co. și le va lăsa averea. N-are
decât  să  le-o  lase.  În  definitiv,  numai  să-mi  dea  mie  pace.
Tanti  Aglae  și  cu  Aurica  mergeau  cu  perversitatea  atât  de
departe, încât îmi spuneau mereu, față de lume:
„Degeaba  îl  lingușești  pe  Costache  și  te  zbenguiești,
Costache nu te iubește. Eu să fiu, și nu te-aș iubi dacă n-ai fi
171
G. Călinescu
copilul  meu,  din  sângele  meu.“  Toate  astea  mi  le  spunea
când  aveam  câțiva  ani.  Nu  te  mira  atunci  că  mi-a  plăcut
Pascalopol. El mă cunoaște de mică. De atunci îl îmbrățișam
și chiar îl sărutam. Și tu te uiți chiondorâș la mine când fac
același lucru acum. E drept, Pascalopol e un om chic, mai
târziu a început să-mi placă ca bărbat, și pot să spun că nici
el n-a făcut pe bunicul mereu. Of, cum te-ai posomorât... În
sfârșit, am vrut să-ți spun că am băut tot paharul amărăciunii
și m-am aruncat în râu. Și acum tu n-ai puțină răbdare, câteva
luni! Nu te teme, Felix. Tanti Aglae mă iubește și ea în felul
ei. Da, da. S-a obișnuit cu mine, s-a obișnuit să înțepe mereu
pe cineva. Dacă aș pleca, s-ar neurasteniza și ar fi în stare
să mă caute, ca să poată să mă fulgere. Felix! Dar ce faci?
Felix o strânsese puternic cu brațele și o sărutase apăsat în
chip de consolare pentru necazurile ei.
— Ești nesuferit, nu mă lași să respir. Așa se sărută? Parcă
ești ventuză! Se vede că n-ai fost la Conservator. Sărutarea nu
trebuie  să  aibă  brutalitatea  asta  alimentară,  ci  să  fie  ușoară,
delicată. Uite-așa, domnule!
Otilia se ridică să-i arate și-l sărută foarte atent și superficial
pe  buze.  Felix  vru  s-o  strângă  iar  în  brațe,  dar  Otilia  îi  puse
mâna în piept bărbătește, prefăcându-se supărată.
— Ei, asta nu! Te rog să treci la locul tău la masă! Nici n-ai
mâncat nimic. Mai bine sfârșește acolo, să-ți examinez palma.
Am făcut rost de o carte de chiromanție. Uite, eu, de pildă, voi
trăi numai treizeci de ani, ceea ce e destul, fiindcă nu vreau
să  devin  mumie.  Am  linia  inimii  netedă,  asta  înseamnă  că
sunt o fată de inimă, capabilă de dragoste profundă (ce nostim!).
Așa o au, zice în carte, eroinele Revoluției Franceze, madam
Tallien, de exemplu. Crestăturile aici, pe muchia palmei sub
degetul mic, indică numărul de copii, ia să vedem: unu, doi,
trei,  vai,  e  îngrozitor,  Felix,  voi  face  șapte  copii.  E  oare  cu
putință? Nu, nu. Nu-mi plac, sau mi-ar plăcea numai unul, un
băiețel. Dă-mi mâna ta, să văd, tu câți faci? E-ngrozitor! Și tu
tot șapte faci!
172
Enigma Otiliei
—Eu îi fac? Asta-nseamnă că o să am șapte și îi vei face tu.
— Ești un prost! Tu n-ai voie să te căsătorești decât pe la
douăzeci și șapte de ani, când îți vei fi terminat complet studiile.
Pricepi că eu, murind la treizeci de ani, nu voi putea să-ți fac
șapte copii. De altfel, te iubesc, însă în modul ăsta rodnic... o,
Felix,  nu!  Liniile  mint.  Acum  să  lăsăm  asta.  Uită-te  în  ochii
mei, Felix, și spune-mi drept: ce-a spus tanti Aglae despre mine?
— A spus că atâta vreme cât trăiește ea, moș Costache nu
te va adopta.
— Și așa va fi.
173
G. Călinescu
CUPRINS
X
Moș Costache primi peste câteva zile, prin poștă, o scrisoare
închisă. Cum nu i se aducea corespondență mai niciodată lui
personal, toți scriind Otiliei, chestiunile privitoare la afacerile
lui  îndrumându-se  la  alte  adrese,  tulburat  ca  în  fața  unei
telegrame, își luă febril ochelarii și intră cu scrisoarea, al cărui
plic îl tăiase atent cu un ac, în salonul din față, unde o citi de
două ori pe nerăsuflate. Scrisoarea, scrisă cu caligrafie disimu-
lată, perpendiculară, suna astfel:
„Stimate domnule Giurgiuveanu,
Sunt informat că intenționezi să adoptezi pe fiica dumitale
vitregă,  domnișoara  Otilia.  Dacă  ai  fi  făcut  asta  când  trăia
soția  dumitale,  aș  înțelege.  Dar  acum,  când  domnișoara  are
douăzeci de ani, lucrul e cel puțin curios. Îți comunic prietenește
că  foarte  mulți  cred  că  trăiești  cu  această  nostimă  fată  și  că
vrei  în  felul  acesta  discret  să-i  lași  averea.  Treaba  dumitale,
deși  mă-ntreb  ce  zice  familia  de  această  hotărâre  senilă.  Eu
personal n-aș avea de ce să mă amestec în treburile dumitale,
însă  îți  mărturisesc  că  sunt  indignat  și  sunt  hotărât  să  atrag
atenția autorității în drept asupra acestui caz, așa, din umanitate
și spirit de dreptate, fiindcă o cunosc pe această domnișoară
foarte  modernă  și  independentă  și  n-aș  vrea  s-o  văd  cum  te
toacă pe dumneata ca „tată“, ca să se zbenguiască pe drumuri
cu  junii  de  la  Conservator.  Caută-ți  o  femeie  mai  în  vârstă
pentru slăbiciunile erotice, iubite domnule, și nu mai „adopta“
minore. Sper că acest preaviz îți va vârî mințile în cap, și nu
vei aștepta să spun surorii dumitale, doamna Aglae Tulea, tot
ce știu despre aventurile galante ale iubitului său frate.
Un amic care-ți vrea binele“
174
Enigma Otiliei
Dacă cineva ar fi pălmuit pe moș Costache, el n-ar fi fost
mai zguduit decât de această banală anonimă. Se îngălbeni,
și fruntea i se acoperi de sudori reci. Începu să se plimbe pierdut
prin odaie, bolborosind vorbe fără înțeles. Aruncă scrisoarea, o
ridică din nou și o citi iar, întorcând-o pe toate părțile. Făcu
gestul de a ieși din odaie, apoi se întoarse iarăși și începu să-și
crispeze  obrazul  ca  un  chinuit  de  o  durere  mare  care  caută
prin  simularea  plânsului  să-și  descarce  nervii  iritați.  O  frică
nebună îl cuprinse. Temător de opinia altora și mai ales de a
Aglaei,  cu  o  repulsie  bolnăvicioasă  pentru  orice  contact  cu
autoritățile publice, se vedea arestat, dus la poliție, arătat cu
degetul de lume. Scrisoarea i se părea un document teribil, de
o autenticitate indiscutabilă. Moș Costache avusese totdeauna
cultul  lucrului  scris  de  altul,  ca  unul  ce  nu  lua  condeiul  în
mână niciodată. Când odată, într-una din casele sale de raport,
o chiriașă se sinucise, și numele lui apăru în gazetă cu simplul
calificativ de proprietar, moș Costache stătu câteva zile închis
în  casă,  cu  teroarea  că  toată  lumea  îl  va  arăta  cu  degetul.
Acum Costache tresărea la orice scârțâitură a porții, la orice
huruit de trăsură, ca și când scrisoarea trebuia să aibă o urmare
teribilă  numaidecât.  O  singură  clipă  nu  trecu  prin  capul  lui
întrebarea  asupra  provenienței  anonimei  și  nici  vreo  cât  de
mică bănuială asupra adevăratului autor. Scrisoarea în sine era
o  realitate  care-l  înspăimânta  ca  o  sentință  de  moarte  și  se
întreba zbuciumat ce să facă. Un prim instinct de conservare îl
îndemnă s-o ascundă și o îndesă bine în buzunar. Îndepărtând-o
astfel,  avea  sentimentul  că  va  înlătura  și  primejdia.  În  orice
caz, era hotărât în sinea lui să n-o arate la nimeni. Totuși nu se
simțea sigur. În scrisoare se pomenea de Aglae, iar Aglae ședea
alături. O dorință de fugă îl năvăli și-și aduse aminte că fusese
rugat  de  Otilia  să  se  mute  din  acest  cartier.  Făcu  cu  gândul
mișcarea  de  a  se  deplasa  din  strada  Antim  în  strada  Știrbey-
vodă, însă, ca o pisică, Aglae îl pironea și-l paraliza. Nu putea
să  se  mute,  fiindcă  n-avea  cum  să  explice  Aglaei  plecarea.
Zăpăcit, moș Costache apelă mintal la Pascalopol. Pe el avea
175
G. Călinescu
să-l implore să-l scape din încurcătură, fiindcă totul, de altfel,
îi venea pe cap din pricina lui, fiindcă el îl îndemnase să facă
adopțiunea. Insă ar fi trebuit să-i arate scrisoarea. Lui Costache
îi era în același timp rușine, și sentimentele lui față de Otilia
le vedea crunt profanate. A releva cuiva scrisoarea era totuna
pentru el cu faptul în sine de care vorbea scrisoarea. O împinse
și  mai  tare  în  fundul  buzunarului,  cu  intenția  da  a  căuta  un
mijloc să se scape de ea.
Costache stătu atât de mult în salon, încât Otilia, plictisită
că  nu  vine  la  masă,  îl  descoperi  învăluit  într-un  nor  des  de
fum de țigară.
— Papa, strigă ea, cu un reproș ce lui Costache, cu gândul
la alt lucru, i se păru grozav, dar ce faci? Ai umplut de miros
toată odaia. Haide la masă.
Otilia  merse  și  deschise  o  fereastră  dinspre  stradă.  Moș
Costache se înspăimântă de această comunicare cu strada.
— Nu-nu-nu deschide geamul, Otilio, nu trebuie!
—  Dar  ce  ai,  papa,  azi,  de  ce  ești  așa  palid?  De  ce  te-ai
închis să fumezi tocmai aici? Ia te uită, ți-a căzut ceva pe jos,
o scrisoare. Asta e scrisoarea pe care ai primit-o azi?
Otilia vorbea cu siguranța ei obișnuită, fără vreo intenție,
dar cuvintele ei fură pumnale pentru Costache, care, privind
aiurit dușumeaua, scotoci repede buzunarul și băgă de seamă
că fundul căptușelii era rupt și că plicul căzuse jos. Otilia luă
scrisoarea, o răsuci, o scoase din plic și-și aruncă distrat ochii
deasupra.  Era  în  obiceiul  ei  de  a-și  satisface  fără  împotrivire
din partea lui Costache orice curiozitate. Moș Costache scoase
un apel gutural:
— Nu-nu-nu citi, e ceva care nu trebuie.
— Cum, papa? Tu ai început să ai taine față de mine? Mă
faci curioasă! Cine e ăsta care scrie așa înțepat?
Costache  căzu  scăldat  în  sudori,  iar  Otilia  sorbi  repede
întâile rânduri. Deodată se făcu serioasă, apoi liniile feței se
lăsară obosite.
— Nici nu mi-aș fi închipuit altfel, papa.
176
Enigma Otiliei
Costache șopti umilit:
— Ticăloși mari! Auzi, tu, fetița mea.
— Și cine crezi tu că ți-a trimis scrisoarea asta?
Costache privi nedumerit, fără răspuns.
— Papa, mă prind că asta e opera lui Stănică. îsta e scrisul
lui, mai mult, stilul lui. Toate astea vin de la tanti Aglae.
— Nu se poate! protestă Costache.
— Ba da, ba da; însă nu trebuie să-ți faci sânge rău. Ce i-a
venit  în  cap  lui  Pascalopol  ideea  asta  cu  adopțiunea?  La  ce
folosesc formalitățile astea stupide și fără scop? Crede-mă, papa,
așa  sau  altfel,  pentru  mine  ești  același.  Nu  mai  te  obosi  cu
nimicurile astea. Poate că așa, tanti Aglae și compania ne vor
lăsa în pace.
Moș Costache ascultă aceste vorbe cu o smerenie crescândă.
Fața,  ochii,  buzele  i  se  înviorară  treptat,  un  zâmbet  fericit  îi
apăru  pe  obraz,  și  trăsăturile  feței  lui  aprobau  tremurând.
Teroarea dispăruse, totul se încheiase în chipul cel mai fericit.
— Fetița mea, zise el, Otilica mea, tu știi că numai pe tine
te  am.  |ie  îți  las  tot.  Ai  să  fii  ca  o  prințesă.  Știam  eu  că  tu
înțelegi toate. Situația mea e grea, foarte grea. Aglae îmi bate
capul mereu, dar eu nu mă uit la ce spune ea. Să fim cu tact,
cu  foarte  mult  tact!  Nu-i  așa?  Ce-ți  trebuie  ție  alt  nume?  Nu
ești tu Otilica mea scumpă, nu-ți las eu ție tot ce am?
— Firește, papa, continuă Otilia rolul lui Costache, enigmatic
de serioasă, să rămân mai departe Mărculescu, în fond fiind fata
lui papa Giurgiuveanu.
— Așa, așa, aprobă Costache, neprinzând bine sensul.
—  Papa,  hai  la  masă,  schimbă  tonul  Otilia,  hai,  că  se
răcește  supa.
— Otilico, stărui Costache, vesel, ce-ai vrea să-ți cumpere
tăticu, hai, o rochie frumoasă, o pălărie? Vrei să-ți dau o sută
de franci?
—  Dă-mi,  papa,  dacă  vrei  tu,  răspunse  Otilia  mai  mult
curioasă  decât  veselă.
Costache vârî mâna în buzunarul de la piept al hainei și o
ținu acolo indefinit.
177
G. Călinescu
— Fetițo, n-ar fi mai bine să te duci întâi să vezi ce-ți place?
Îți  alegi,  și  pe  urmă  îți  dau  cât  vrei.  Otilia  îl  luă  de  braț  și-l
scoase din salon.
— Cum vrei tu, papa!
— Otilico, reveni Costache, ajuns în sufragerie, asupra ideii,
tu fixează-te asupra lucrului și spune să ți-l oprească. Dacă ai,
plătește tu, și pe urmă te despăgubesc eu. Știi, până la sfârșitul
lunii nu sunt așa înlesnit.
Când,  în  curând,  Pascalopol  veni  să-l  vestească  pe  moș
Costache că avocatul pregătise hârtiile și că trebuia să se pună
la dispoziția lui, Costache, în loc să răspundă, arătă cu capul
îndărătnic spre Otilica.
— Ce s-a întâmplat? întrebă moșierul, intrigat.
— S-a întâmplat, zise Otilia,că eu nu vreau să mai pierdeți
vremea pentru mine. Nu vreau să-mi schimb starea civilă.
—  Dar,  domnișoară  Otilia,  ce  facem  noi  este  în  interesul
dumitale.
— Nu vreau nici un fel de sacrificiu. Mă simt bine așa cum
sunt. De ce să schimb un nume numai pentru un an, doi, când,
măritându-mă, îl voi pierde din nou?!
— Dar nu e vorba de nume.
Otilia sări de gâtul lui Pascalopol.
— Știu că ești un om bun, dar eu și cu papa ne-am răzgândit.
Nu e așa, papa?
Costache aprobă cu vioiciune, dar Pascalopol se înroși.
— Cum, Costache, și tu ești de părerea asta?
—  Da,  da,  se-ncurcă  Costache,  dacă  ea  zice  așa,  poate
are  dreptate.
Pascalopol  lăsă  capul  în  jos  și  bătu  cu  degetele  în  masă,
vădit  rușinat  de  situație.  Îi  păru  rău  că  se  amestecase,  dând
poate impresia că avea vreun interes personal.
— Cum voiți, zise el, în sfârșit, n-am nici un drept să mă
amestec. Am crezut că e dorința dumneavoastră.
Și, puțin atins, se ridică să plece. Otilia îl ținu de braț.
—  Nu  vrei  să  mă  plimbi  cu  trăsura  mâine  seară?  M-am
plictisit  într-un  hal...  Pascalopol  redeveni  omul  plin  de
solicitudine.
178
Enigma Otiliei
— Dar, domnișoară Otilia, sunt la ordinele dumitale. Mâine
la șase vin să te iau.
— Vii s-o iei pe Otilia! îi zise, zâmbind, fata. |i-e indiferent
dacă Mărculescu sau Giurgiuveanu.
În seara următoare, Felix se întorcea cam posomorât de la
Universitate. Trecuse cu niște colegi pe Calea Victoriei, și acolo
fusese  prins  deodată  de Aurelia,  care  mergea  la  braț  cu  Titi.
Era o nouă invenție a ei, spre a se măguli că iese cu un bărbat.
Titi  consimțea  să  se  abată  de  la  sedentaritatea  lui  obișnuită,
fiind din nou în criză erotică și sperând o altă Ană, mai izbutită.
Felix trebui să sufere, cu destulă repulsie, brațul domnișoarei,
care își continuă mândră plimbarea între doi bărbați. Dar pe
Felix îl supără mai mult conversația fetei.
— Știi, zise ea, că Titi a fost lăudat de profesori. Titi are să
fie un pictor mare.
Aurica  spunea  asta  cu  un  aer  special,  în  maniera  Aglaei,
care  jignise  pe  Felix,  cu  aerul  de  a  face  o  comparație  între
geniul lui Titi și mediocritatea lui Felix.
— Ia spune tu, Titi, întrebă Aurica, ce-au spus profesorii?
Titi  nu  se  lăsă  rugat  și  începu  să  reconstituie  narativ  o
scenă întreagă, din care înțelese că un profesor oarecare, cu
nume obscur, de la belle-arte observase lui Titi că în privința
desenului „merge“. Felix asculta distrat, preocupat să găsească
un pretext de a fugi.
— Mi se pare că nu te bucuri cum trebuie de succesul lui
Titi, îl mustră Aurica.
— Ba da, ba da, cum să nu? zise Felix, căutând cu ochii un
coleg, ca să se prindă de el.
— Titi muncește foarte mult, își urmă Aurica elogiile, are
și talent. Nu oricine se naște cu norocul ăsta. Eu, de pildă...
Dar dumneata cum mergi cu facultatea? Îmi închipui, greu,
învățătură multă; poate nu era nimerit pentru dumneata, așa
debil, fără nimeni.
Felix  se  irită.  Compătimirile  acestea  deplasate  cu  care-l
înconjura din când în când familia Tulea și care se potriveau
atât de puțin ambițiilor lui îl dezgustau. Avea încredințarea că
179
G. Călinescu
se pricepe în artă și literatură și disprețuia în sinea lui profund
pe Titi, pe care-l socotea un prostănac. Totuși, Felix nu s-ar fi
încercat niciodată să scrie. Era așa de ambițios, încât nici nu
putea să-și închipuie că n-ar ajunge a fi cel dintâi dintr-o ramură
de  activitate.  Însă  își  dădu  seama  că,  în  artă  sau  literatură,
succesul  e  adesea  chestiune  de  întâmplare.  Având  în  sânge
ceva  din  temperamentul  pozitiv  al  tatălui  său,  Felix  citea  și
știa toate, adică cu mult mai mult decât colegii lui artiști sau
literați, dar n-avea stimă decât pentru cariera bizuită exclusiv
pe studiu. Voia să ajungă un doctor mare, cu o cultură generală
excepțională, și numai atât. Un risc în alt domeniu i se părea
rușinos. Felix profită de o învălmășeală și se smulse brusc de la
brațul Aurichii, rămânând îndărăt în spatele unui grup compact
de pietoni. Aurica, consternată, îl căută desperată cu ochii și-și
arătă nemulțumirea față de Titi:
— Domnul Felix nu e deloc cavaler.
Felix  alergă  acasă  pe  drumul  cel  mai  scurt.  Găsi  pe  moș
Costache la masă, făcându-și țigări cu tutun din chesea. Mâncase
mai înainte și nu mai avea în fața lui decât firimituri de pâine
și o farfurioară întinsă cu cojile unui măr. Bătrânul părea cam
abătut.  Felix  se  miră  că  la  masă  nu  se  mai  afla  decât  un  alt
tacâm, acela în fața căruia se așeza de obicei. La locul obișnuit
al Otiliei nu era nimic și nici vreo urmă că stătuse acolo cineva.
Bătrânul sună, și Marina aduse mâncarea lui Felix. Și Marina
avea  mina  schimbată.  Era  mai  dezordonată,  căsca  și  arăta
plictiseală  fără  nici  o  pudoare.  Cu  Otilia  nu  și-ar  fi  îngăduit
asta  niciodată.
— Lași pe masă toate, adăugă, căscând tare, Marina, le-oi
strânge eu mâine dimineață.
Felix și-aduse aminte atunci că Otilia rugase pe Pascalopol
să vină s-o ia cu trăsura, își închipui deci că Otilia e în oraș cu
moșierul. Un val de ciudă îl cuprinse, cu toată opunerea rațiunii.
Se uită la ceas. Era nouă jumătate. Otilia pierdea într-adevăr
nopțile, dar numai la ea acasă. Din oraș nu se întorcea niciodată
mai târziu de nouă, și nici Pascalopol, care unea galanteria cu
paternitatea,  nu  o  reținea  la  ore  înaintate.  Se  gândi  apoi  că
Otilia e supărată și s-a urcat în odaie.
180
Enigma Otiliei
— Dar domnișoara Otilia? întrebă el, fiind de față și Marina.
Moș  Costache,  înfundat  în  țigările  lui,  n-auzi  bine,  iar
Marina, care tocmai ieșea pe ușă, răspunse enigmatic:
— Apoi, Otilia, cum e Otilia!
Lui Felix îi veni gust să bată cu pumnul în masă, înciudat
de a nu putea afla neted un lucru așa de simplu. Își întoarse
toată violența împotriva mărului putred, pe care îl ciopârți crunt.
Costache făcea țigări și fuma mereu, înfășurând toată masa în
cearșafuri de fum.
— Felix, zise el în sfârșit, seara noi n-o să mai gătim așa,
oboseală zadarnică pentru Marina. Dacă vrei, îți face ție ceva
ușor. Poți să te duci în oraș să mănânci, mai petreci, vii acasă
când vrei, nu?
Felix nu înțelese bine. Să mănânce în oraș, unde, cu ce bani?
— Unde să mănânc?
— Unde vrei, la restaurant, îți dau bani.
Și moș Costache scoase din buzunar un fișic cu monede.
— Uite încă două sute cincizeci de lei, știi, pentru care ai
iscălit.
Ideea unui nou fel de viață, mai liber, umplu pe Felix de o
oarecare satisfacție, dar nu putu să nu observe că moș Costache
îl  trimitea  să  mănânce  în  oraș  cu  propriii  lui  bani,  și  aceștia
împrumutați  din  propriul  lui  fond.  Eliberându-se  de  întâia
impresie, fu mirat de noul program. De ce să mănânce în oraș?
Fără Otilia? Voia bătrânul să-l gonească din casă? De ce însă
numai seara?
— Dar dumneata, întrebă el, unde mănânci?
— Eu nu prea mănânc seara, apoi mai gust eu câte ceva
în oraș.
— Dar Otilia?
— Păi, Otilia a plecat!
Felix  îngheță.
— A plecat Otilia? Unde?
—  A  plecat  la  moșie  la  Pascalopol,  zise  moș  Costache,
vădit  afectat.
— Dar de ce?
181
G. Călinescu
Moș Costache ridică din umeri.
— Nu se poartă bine lumea cu Otilia, e și ea supărată.
— Și când vine?
— Nu știu!
— Se... mărită cu Pascalopol? întrebă instinctiv Felix.
— Nu mi-a spus! Poate! Asta ar trebui să facă, ai dreptate.
Felix îl blestemă în gând pe moș Costache și se urcă amețit
în odaia lui. Sufletul îi era combătut de sentimente contrare.
Împărtășea supărarea Otiliei și-i înțelegea dorința de a pleca
undeva departe, dar îl jignea totodată plecarea ei cu Pascalopol.
Ea, o fată, să plece la moșia unui necunoscut, în definitiv, și pe
timp îndelungat și fără să-i spună nimic! Otilia i se păru de o
putere de disimulație infernală. În vreme, dar, ce-l încredința
că-l  iubește  și-l  săruta  pe  buze,  ea  medita  cum  să  fugă  la
Pascalopol.  Desigur  că  avea  legături  cu  el,  poate  chiar  se
căsătorise. Felix fu din nou zdruncinat în cultul lui pentru Otilia,
și toate bârfelile Aurichii năvăliră cu putere în sufletul lui. Oricât
de răi erau cei din familia Tulea, dar o cunoșteau de mult pe
Otilia. Ceva adevărat trebuia să fi fost în vorbele lor. Felix se
întinse pe pat, greu de oboseală nespusă. Totul i se păru urât,
dezolant, fără sens, casa lui Costache, o ruină părăsită, el însuși,
un  om  aruncat  în  lume,  fără  nici  un  căpătâi.  Ce  să  facă  în
această pustie, lăsată în grija unei bătrâne slabe de minte? Și
Otilia, care îl certase că nu e cuminte că vrea să plece! Otilia
i se desfăcu din întuneric. Își aduse aminte de întâia noapte în
care pășise în această casă, de glasul fetei din capul scării, de
brațul subțire care i se agățase de al său, de întrebarea Otiliei:
„|i-e foame?“ și de prăjitura întinsă la gura lui. Se văzu sărutând
genunchii Otiliei, sărutat delicat la rându-i de fată. Nu! Nu se
putea. Nu așa se poartă o fată indiferentă. Iar dacă Otilia ar fi
fost o stricată, nu s-ar fi împotrivit cu atâta putere la violențele
lui  și  n-ar  fi  suferit  atâta  la  bârfelile  celorlalți.  Felix  sări  în
picioare fulgerat de o idee romanțioasă. Fără îndoială, Otilia,
amărâtă de purtarea lui moș Costache, a fost nevoită să plece
în  pripă,  dar  i-a  lăsat  undeva  o  scrisoare  de  explicație,  niște
instrucțiuni. Puse mâna pe lampa cu picior de pe masă și ieșind
182
Enigma Otiliei
în coridor se-ndreptă spre odaia Otiliei. Camera era în dezordine
și  se  simțea  plecarea  grăbită  a  fetei.  Rochii  care  nu  fuseseră
socotite  utile  erau  aruncate  morman,  o  carte  era  deschisă  și
îndoită acolo unde ajunsese cu lectura Otilia când o părăsise.
Ușile de la garderob nu erau bine închise. Felix căută bine prin
toată odaia, dar nu găsi nici o scrisoare, nici un semn. Se lăsă
jos pe un fotoliu și privi cu tristețe odaia, cum ai privi o colivie
din care a zburat un canar. În sofa se mai zărea cuibul făcut de
trupul Otiliei, și în aer plutea adierea ei. Pe masă, Felix găsi
un pieptene arcuit, pe care Otilia și-l punea în creștetul capului
ca să alunge pletele peste urechi. Îl luă în mâini și îl răsuci,
simțind  în  nări  parfumul  părului  Otiliei.  Așadar,  Otilia  nu-i
lăsase  nimic.  De  acum  încolo  avea  să  stea  singur,  exilat  pe
acest vast coridor, într-o curte mereu adormită, întâlnindu-se o
dată sau de două ori pe zi cu un bătrân morocănos. Otilia îl
trădase.  Felix  luă  iarăși  lampa  în  mână,  vârî  pieptenele  în
buzunar și se-ntoarse în odaia lui. Se dezbrăcă și se sui în pat,
după  ce  suflă  în  lampă,  rămânând  numai  la  lumina  focului.
Deși era primăvară, zilele erau reci, și acuma se auzea vântul
izbind în geamlâc și clătinând pomii neînfrunziți. Felix alergă
cu gândul la moșia lui Pascalopol. Ce făcea oare Otilia acolo?
Un clește de gelozie îl strânse din nou de piept, amintindu-și
familiaritățile  pe  care  le  surprinsese  între  Pascalopol  și  fată.
Nu, nu mai era nici o nădejde. Otilia avea legături mai strânse
cu  moșierul,  și  toată  gingășia  ei  față  de  el,  Felix,  nu  fusese
decât un chip fin de a-l înșela asupra adevărului. Ce însemnau
aerele  acelea  materne,  îngrijorarea  de  viitorul  lui,  dacă  nu
lipsa dragostei? Felix râse el însuși de romantismul său și găsi
că pentru un viitor medic nu era tocmai pregătit sufletește. I se
reproșase  în  glumă  de  către  colegi.  Trebuie  să  fie  mai  cinic,
mai  pozitiv.  Femeile  joacă  comedii.  Otilia  făcuse  pe  pudica
cu  el,  îi  dăduse  timidități  serafice,  și  acum  dormea  în  casa
grasului Pascalopol, dacă nu alături de el. Mâniat, Felix dădu
cu  palma  în  aer,  ca  să  sfâșie  această  viziune  supărătoare.
Sufletul  i  se  încordă  de  hotărâri.  Are  să  fie  un  cuceritor,  un
bărbat fără nici un scrupul, ca atâția alții. Era singurul mod de
183
G. Călinescu
a  fi  prețuit  de  femei.  Dacă  Otilia  ar  fi  fost  acum  acolo,  ar  fi
știut  el  ce  să  facă.  Zbuciumându-se  în  pat,  Felix  dădu  pe
întuneric cu mâna de pieptenele pe care îl pusese mai înainte
lângă pernă. Capul Otiliei, încărcat de bucle date peste urechi,
îi  răsări  din  nou  în  minte,  plin  de  inocență.  Dacă  exagera?
Plecarea Otiliei era îndreptățită de mizeriile pe care le suferise
în ultima vreme. Poate că Otilia a plecat la repezeală, după
vreo ceartă cu bătrânul, și n-a avut vreme să-i lase vreo vorbă.
Însă îi va scrie pe dată ce va ajunge. Acest gând puse din ce în
ce mai multă stăpânire pe Felix, care în cele din urmă adormi,
visând că Otilia îl săruta și-i citea propriile ei scrisori.
A doua zi, Felix așteptă nerăbdător toate cursele factorului,
dar nu primi nici o scrisoare. Începu să facă o socoteală: Otilia
sosise noaptea târziu și n-ar fi avut vreme să scrie decât a doua
zi;  într-o  zi,  scrisoarea  nu  va  putea  veni.  A  treia  zi,  nimic.
Felix lărgi calculul în favoarea Otiliei. După o săptămână de
concesii  și  explicații,  Felix  se  descurajă  și  ajunse  din  nou  la
încheierea de la început, că Otiliei nu-i păsa de el. Ieși în oraș
din ce în ce mai des, mâncă la restaurante, merse cu colegii la
berării și se-ntoarse câteodată la ziuă, amețit de băutură. Nu-i
cerea  nimeni  nici  o  socoteală,  nici  nu-l  vedea.  Acest  fel  de
existență liberă începu să-i placă. Făcuse cunoștință cu câteva
studente emancipate, de purtări îndoielnice, care luau parte la
petreceri cot la cot cu studenții, și-și dezvoltă prin ele inițiativa
personală. Una îl aduse până acasă și avu pretenția de a se sui
sus la el, să vadă cum stă. Lui Felix i se păru că aduce o jignire
Otiliei  și  refuză,  spre  indignarea  domnișoarei,  care-l  acuză,
abia  acoperit,  de  repulsii  bolnăvicioase.  Începu  să-și  evite
atunci colegii de petreceri și să se hazardeze singur în localuri,
în fiece zi altul. Acest chip de a descoperi mereu noi înfățișări
ale vieții, noi oameni neprevăzuți îl distră o vreme și se lăsă
în  voia  jocului,  sub  pretextul  că  unui  medic  i  se  cădea  să
cunoască toate umbrele societății. Într-o zi, pe seară, simți o
mână  viguroasă  ce-l  strângea  de  braț.  Se-ntoarse  și  se  găsi
față  în  față  cu  Stănică,  gras,  bine  îmbrăcat,  cu  o  lavalieră
fluturătoare la gât.
184
Enigma Otiliei
—  Ce  mai  faci?  îl  întrebă  Felix  convențional,  ca  să-și
ascundă neplăcerea întâlnirii.
—  Mă-mpușc!  zise  zgomotos  Stănică,  fără  umbră  de
deznădejde.
Felix îl întrebă din ochi asupra cauzei.
— Îmi trebuie, dragă, cel puțin două sute de franci numai-
decât, și nu-i găsesc. Simion, socru-meu, e un fleac ramolit,
n-are decât cartoane mâzgălite, moș Costache e cărpănos.
Bănuind  că  Stănică  vrea  să-i  ceară  bani  lui,  Felix  făcu
gestul de a se disculpa, de a regreta. Candidatul la sinucidere
însă  îl  înțelese.
— Nu, dragă, nu te teme, parcă eu nu văd că nici dumneata
n-ai? Birjar! Birjar!
Birjarul  chemat  opri  în  apropierea  celor  doi,  și  Stănică  îl
împinse pe Felix în trăsură, fără ca acesta să știe unde îl duce.
— Am o idee! explică Stănică în trăsură. Să văd.
Stănică se dădu jos într-o stradă din jurul Lipscanilor, în fața
unui restaurant cu înfățișare modestă, înăuntru însă chelnerii
erau  în  frac,  o  sală  întinsă  cu  mese,  cu  îngrijire  așezate,  se
sfârșea printr-un fel de scenă, pe care se vedeau instrumentele
mai  voluminoase  ale  unei  orchestre.  În  sală  nu  era  nimeni,
deși erau orele opt. Stănică împinse pe Felix pe o ușă laterală,
urmărit ceremonios de doi chelneri. Intrară într-o odaie mică,
pe loc iluminată electric de un chelner, în care se afla o masă,
chiuveta pentru șampanie, o canapea și tablouri banale.
— Ei, zise Stănică, așa-i că-i bine? Local de noapte! Aici se
fac afaceri strașnice. Unul de ăsta să am, și nu mi-ar mai trebui
avocatura. Ce iei?
Stănică, aflând că Felix nu mâncase, comandă din proprie
inițiativă un  meniu și ceru vin, dând recomandații bogate asupra
buchetului și temperaturii băuturilor. Chelnerii răspundeau nu
numai cu solicitudine, dar cu o clipire din ochi care dovedea
că Stănică le era cunoscut:
— Se face, coane! Imediat!
— Ia ascultă, Jeane (uite, pe ăsta l-am scăpat eu de armată),
zise Stănică, patronul e aici?
185
G. Călinescu
— Este! Să-l chem?
— Nu, nu, nu acum!
Stănică și Felix începură să mănânce, dar mai ales să bea,
și  vinul  translucid,  aburos  și  puțin  amărui  amețise  pe  tânăr.
Stănică vorbea de toate zgomotos, regreta trecutul, se bătea în
piept de pierderea unor mari șanse, își făgăduia onoruri viitoare
și  din  când  în  când  se  împușca  fictiv.  Lui  Felix,  devenit  fără
voia lui volubil, îi scăpă vorba despre Otilia.
— Aha, sări Stănică, a fugit porumbița! Nu ți-am spus eu?!
Dragă, ești tânăr, n-ai experiența mea, dar, să știi, fete ca Otilia
te duc la desperare, dacă nu te smulgi la vreme. Sigur! S-a dus
iar la Pascalopol, satirul ăla bătrân. Are moșie, are parale bune,
îi poate face toate gusturile. Nu fi copil! Nu te amărî atât. Ah!
ah! frumoasă e tinerețea. Unde mai vine o dată, că aș ști cum
s-o  trăiesc!  Ca  Otilia  sunt  sute.  Numai  să-ntinzi  mâna.  (Las’
că-ți dau eu o fată faină!) Și cum îți spui de Otilia! Nostimă
fată, delicioasă, de acord, dar ușuratică, cheltuitoare, e femeie
care te ruinează. Pe ea nu poți conta. Azi cu unul, mâine cu
altul. Știu, ți-a spus că te iubește, ți-a dat speranțe, poate ați
mers și mai departe. (Ai? Spune-mi drept, că zău nu spun la
nimeni! Ai avut-o! Nu? Serios? Tare ești inexpert!) În sfârșit! Și
după aceea a zburat! Parcă mie nu mi-a făcut la fel?!
Felix rămase cu gura căscată, neînțelegând în începutul lui
de  ebrietate  că  Stănică  inventează.
— Zău, se jură Stănică, știe toată lumea! Am vrut s-o iau de
nevastă, s-o ridic până la mine, fără să mai întreb ce și cum,
totul  era  gata,  gustasem,  ca  omul,  mă-nțelegi,  din  fericirile
dragostei, și Otilia m-a plantat.
— Ai vrut să te căsătorești cu Otilia?
— Da, monșer, cum, nu știi?
Văzând însă că Felix se face mai alb la față, Stănică găsi
prudent să deplaseze chestiunea.
—  Așa-s  femeile,  dragă,  nu  trebuie  să  te  ambalezi.  Uite,
Olimpia  mea:  o  stimez,  am  adorat-o  (are,  îți  spun  aici  între
patru ochi, un corp superb, calități de curtezană excepționale),
dar mă plictisește. Îmi taie aripile inițiativei. Mie mi-ar trebui
o femeie de lume, consumată, inteligentă.
186
Enigma Otiliei
Atunci intră pe ușă o domnișoară sprintenă, foarte elegantă,
cu o mare blană în jurul gâtului.
— Hei, Georgeta, sări Stănică, bine te-am găsit! Ce mai faci?
În loc de orice răspuns, Georgeta se trânti pe un scaun în
fața  lui  Felix,  își  rezemă  bărbia  într-o  mână  și,  întinzând  cu
cealaltă un pahar ca să i se toarne vin, întrebă:
— Dar tânărul cine e?
— Nu știi? Mi-e rudă, prin alianță, băiat de viață, student în
medicină!
— Da? făcu Georgeta dulceag, contemplându-l în largul ei
pe Felix, spre jena acestuia.
Stănică recomandă pe fată în chipul acesta:
— Asta e Georgeta, fată faină!
Într-adevăr, Georgeta merita toate elogiile. Era plină la trup
și la față până la marginea de unde ar fi devenit obeză, fără să
pară totuși. Părul negru era creț și înfoiat ca al unei napolitane.
Două mari gropițe în obraz păreau artificiale. Ceea ce uimea
și colabora în chip armonios cu plasticitatea trupească era o
finețe de marmură a incarnatului. Nici un por nu se zărea pe
netezimea obrazului sau a buzelor. Mâinile erau lucii ca sideful
și unghiile subțiri și în migdală. Sprâncenele, genele erau înfipte
ca-n carnea unei piersici netede. Un fior trecu prin trupul lui
Felix,  privind  numai  această  delicată  anatomie.  Când  bea,
buzele  și  dinții  fetei  se  vedeau  prin  cristal,  și  Felix  se  putu
încredința de sănătatea lor excepțională. Georgeta avea gesturi
legănate, accente moi, dulcege, vorbea fără afectare și foarte
liber, însă cu o perfectă decență. Lui Felix îi plăcu numaidecât,
deși  bănuia  că  meseria  ei  era  foarte  suspectă,  nu  fără  să  se
mire că un exemplar de o frumusețe așa de rară putea cădea
atât de jos.
Georgeta își schimbă brusc locul și se așeză lângă Felix.
— Cum te cheamă? îl întrebă ea, școlărește.
—  Felix.
— Felix și mai cum?
— Sima.
— Și urmezi medicina?
187
G. Călinescu
— Da.
—  Ce  nostim!  Nu  cunoșteam  până  acum  un  student  în
medicină.
Stănică făcu încă o dată încurajator cu ochiul către Felix
și  zise:
— Fată faină!
— Lasă-mă-n pace, frate, se supără Georgeta, ce-i tot dai
zor cu „fată faină“?
— Divină! exclamă Stănică.
— Uf, ești agasant! Mai toarnă-mi puțin vin.
Stănică turnă, apoi pretextă necesitatea unei convorbiri cu
cineva în local și ieși afară. Georgeta se așeză mai bine lângă
Felix, învăluindu-l într-un val de parfum fin. De afară se auzi
deodată intrările unei orchestre masive.
— Dansezi? Îl întrebă ea pe Felix.
— Aproximativ! În fond, fata părea intimidată. Felix îi inspira
un respect paralizant și se silea să iasă din frivolitățile obișnuite.
Îl întrebă despre viața universitară, despre colege. Felix îi spuse
despre toate amabil, dar, băgând de seamă că devine pedant,
se opri. Voia să găsească un cuvânt galant.
—  De  ce  nu-mi  mai  vorbești?  Mă  interesează!  protestă
Georgeta. Sunt fete frumoase la Universitate?
— Nu totdeauna urâte, dar îți închipui că fetele frumoase
ca  dumneata  nu  se  duc  să  muncească  atâția  ani,  ca  să-și
facă  o  carieră.
Acest stângaci compliment încântă totuși pe Georgeta.
— Crezi că sunt frumoasă? întrebă ea fără afectare.
— Foarte frumoasă!
— Sunt măgulită de ce-mi spui! Și dumneata ești simpatic.
Când Stănică reveni, însoțit de un bărbat gras în smoching
și de chelner, rămase mirat de convorbirea pașnică și nevinovată
dintre cei doi. Se așteptase la altceva.
— Eu plec, zise el, să ne facă plata. Dumneavoastră, dacă
vreți,  mai  stați.
Felix protestă din cap, iar Georgeta refuză și ea:
— Astă-seară mă simt obosită, mă duc să mă culc!
— Ce au dumnealor de plată? întrebă ceremonios omul gras.
188
Enigma Otiliei
Chelnerul  îi  arătă  lista,  și  când  Stănică  făcu  gestul,  pur
decorativ, de a plăti, omul cu smochingul protestă:
— N-aveți nimic de plată!
— Să trăiești, coane Iorgule! mulțumi Stănică.
— Să nu mă uiți, zise Iorgu. Pune o vorbă bună pe lângă
conu Costache, să-mi prelungească contractul.
— N-ai nici o grijă, zise Stănică, apropiindu-se de Iorgu, eu
ce fac toată ziua? Însă am să te rog ceva. Știi, trebuie să-i bat
capul mereu, să-l sperii cu procese posibile etc., să-mi neglijez
afacerile. Sunt cam lefter acum, nu poți să-mi dai două sute de
franci? Îți garantez eu că-ți aduc contractele prelungite.
Iorgu își încruntă puțin sprâncenele, medită negustorește,
apoi le readuse din nou la linia primitivă.
— S-a făcut!
— Ura! zise Stănică, să mai bem un pahar. Nici nu știi
ce  înseamnă  să  faci  alt  contract  aici.  Vad  comercial!  Al
dracului moș!
—  Care  moș?  întrebă,  puțin  cam  intrigat  de  unele  nume
proprii, Felix.
—  Ha,  ha,  ha,  râse  Stanică,  ce,  nu  știi?  Localul  ăsta  e
proprietatea lui moș Costache, și dumnealui e chiriaș. Coane
Iorgule, îți prezint pe nepotul lui moș Costache.
Domnul Iorgu întinse mâna și se înclină foarte respectuos și
comercial.
— Încântat, și vă rog să mai poftiți!
După  ce  Stănică  tapă  cei  două  sute  de  franci,  ieșiră
câteșitrei  din  odaia  separată,  și  Felix  fu  surprins  să  vadă  că
sala  cea  mare,  sonoră  de  valsuri,  era  plină  de  lume  bine
îmbrăcată. Chiuveta cu șampanie frapată se afla mai la toate
mesele. Toate privirile se-ndreptară spre Georgeta, și un bărbat
îi făcu chiar un semn desperat, la care fata ridică indiferentă
din umeri. Stănică chemă o trăsură și se urcară câteșitrei în ea.
Cât  timp  merse  cu  trăsura,  Stănică  înghionti  pe  Felix  și-i
făcu semne cu ochii, cu înțelesul: „Du-te cu ea, nu fi prost!“
Georgeta putea foarte bine observa manevrele lui Stănică,
dar nu dădu nici un semn că le vede, ci privi numai din când în
189
G. Călinescu
când cu simpatie la Felix. Stănică se dădu jos în centru, sub un
motiv  oarecare;  iar  fata  ceru  să  fie  dusă  acasă.  Ședea  pe
bulevardul Elisabeta, în preajma Cișmigiului. Felix nu mai avea
nici un scrupul, și, puțin amețit de vin, nu s-ar fi dat înapoi de
la  o  aventură  nocturnă.  Totuși  nu  era  lămurit  asupra  calității
sociale a fetei. Nu putea fi decât o curtezană, se înțelege, dar
și aici sunt grade nesfârșite. Georgeta părea prea fină, ca să nu
se teamă că face o grosolănie pretinzând să se urce la ea sus.
Coborâră în fața unei case cu două caturi înalte, îndeajuns de
elegantă.  „Hotărât,  își  spuse  Felix,  fata  nu  e  o  profesionistă
oarecare a dragostei.“ Georgeta privi în sus spre etaj, și zise,
fără preciziuni:
— Aici stau!
O  luptă  scurtă  se  dete  în  sufletul  lui  Felix  între  scrupulele
sale și îndemnurile lui Stănică. Învinse timiditatea, și Felix zise:
— Mă ierți, dar eu trebuie să plec!
Georgeta îl privi galeș, însă atât de decent, încât teama lui
Felix de a nu face o gafă crescu.
— Când vrei să vii să mă vezi, vino, îl invită domnișoara,
după-amiază sunt totdeauna acasă; stau la etajul doi.
Își întinseră mâna reciproc. Pentru Felix începu o nouă scurtă
bătălie: să-i sărute, sau numai să-i strângă mâna? Privi în toate
părțile pe bulevardul pustiu. Dacă fata era o pierdută, se făcea
de  râs  sărutându-i  mâna,  dacă  nu,  nesărutându-i-o  făcea  un
gest jignitor. Fata îl privi limpede în ochi, râzând, în vreme ce
Felix îi strângea mâna cu putere, nehotărât. În cele din urmă,
neputând rezolva problema, Felix luă mâna, o sărută și plecă
precipitat. Fata, interpretând altfel gestul lui, îl privi puțin cum
se depărtează și apoi intră în gang, fluierând ușor o șansonetă.
„Nostim băiat“, fu gândul ei tot timpul cât urcă scările.
190
Enigma Otiliei
CUPRINS
XI
Când  se  sculă,  Felix  află  de  la  Marina  că  Simion  făcea
familiei din ce în ce mai multe necazuri. Plecase de acasă și
numai  cu  greu  fusese  găsit.  Nu  ședea  locului  defel,  și  acum
Aglae era hotărâtă să consulte un alt doctor, mai mare.
—  Păcatele  lui  cele  mari,  zise  Marina  ca  încheiere,
Dumnezeu nu bate cu bățul!
Mai  mult  decât  cazul  bătrânului,  îl  impresionă  pe  Felix
tonul  rău,  răzbunător  cu  care  spusese  Marina  aceste  vorbe.
„Curioasă  familie,  gândi  el.  Nici  unul  nu  are  cea  mai  mică
iubire pentru celălalt, toți se bârfesc și se urăsc.“ O curiozitate
amestecată și cu milă îl îndemna să se ducă să vadă pe Simion,
dar amintirea ostilității cu care erau priviți acolo el și Otilia îl
opri. Se întâmplau lucruri noi, într-adevăr, cu Simion; Aglae nu
era  totuși  prea  tulburată,  fiindcă  niciodată  nu-i  dăduse  mare
importanță.  Era  totuși  cam  plictisită.  Simion  mânca  lupește,
dar slăbea văzând cu ochii și căpătase o fixitate supărătoare în
privire. Nu mai ședea locului, cuprins de o anxietate febrilă,
ceea  ce  strica  liniștea  Aglaei.
— Omule, dar stai odată locului, că-mi iriți toți nervii. Odată
brodai, pictai, nu te-ncurcai printre picioarele oamenilor. Un
om cuminte se menajează, se odihnește. Uite cum ai slăbit!
Simion  explica  astfel  agitația  lui:  aplicând  metoda  unei
supraalimentații  raționale,  își  întărise  tot  organismul.  Acum
avea o forță herculeană, colosală, și simțise cum pârâie scaunul
și  dușumelele.  Casa  și  solul  erau  în  primejdie.  De  aceea  se
plimba,  ca  să-și  consume  energiile  și  să-și  subțieze  până  la
normal mușchiulatura.
— De unde Dumnezeu ai mai scos și teoriile astea?! zise
Aglae  supărată,  dar  luându-l  în  serios,  nu  vezi  că  ești  ca  o
umbră? O să chem un doctor să te vadă!
191
G. Călinescu
Stănică aduse un alt prieten al lui, tot atât de suspect, care
îl examină pe Simion cu o atenție exagerată și neîndemânatică.
Îi pipăi splina și ficatul, îl întrebă de felurite lucruri, de apetit,
de emisiunea de urină. Simion dădu un răspuns foarte original:
—  Când  fac,  înțelegi,  văd  cum  ies  un  fel  de  flăcări  care
găuresc pământul.
Toți  se  uitară  la  Simion,  interesați  de  fenomen,  în  care
crezură, iar doctorul zise:
— Curios! Mănânci mult? Ti-e sete?
— Mănânc foarte puțin, atât cât trebuie ca să nu se stingă
căldura spiritului!
—  Ce  asculți  la  el,  domnule  doctor?  rectifică  Aglae,
mănâncă ceva de speriat, și slăbește!
—  Eu  cred,  își  dădu  cu  părerea  doctorul,  că  domnul...
domnul... (Doctorul uitase numele și-l întreba din ochi.)
— Ovidiu! intercală Simion.
—  Te-ai  zăpăcit  de  tot,  îl  scrută  cu  dispreț  Aglae.  Îl
cheamă Simion.
— Ei bine, continuă doctorul, eu cred că domnul Simion are
diabet, desigur un început de diabet. Rămâne de văzut ce fel de
tip de diabet, dacă e unul pancreatic, sau numai unul renal.
—  Te-nșeli,  protestă  Simion,  nu  sunt  bolnav  deloc.  Sunt
sănătos tun. Cine se apropie de mine se molipsește de sănătate.
Nu e așa, Despino? se adresă el Aurichii.
— Vezi dumneata, încercă să demonstreze răbdător medicul,
pentru  care  erorile  de  nume  ale  lui  Simion  erau  nule  și
neavenite, fiindcă nu cunoștea onomastica familiei, sunt boli
insidioase care se încep cu o senzație de bunăstare, cu mină
bună, cum e de pildă diabetul. Dar nu trebuie să te sperii. E o
boală  perfect  curabilă  azi,  și  la  o  vârstă  ca  a  dumitale  —
aproape inofensivă. Câți ani aveți?
— O sută cinci! zise Simion foarte serios, izbucnind apoi
într-un râs zgomotos.
Doctorul râse și el de ceea ce luă drept o glumă.
— Nu este exclus să trăiești o sută de ani!
— Dar i-am trăit de mult. Am fost cel mai energic om!
192
Enigma Otiliei
— Ai dreptate, zise doctorul. Când ești tânăr, ți se pare că
trăiești  o  sută  de  ani.  Mă  bucur,  mă  bucur  foarte  mult  că  ești
bine dispus. Asta e o condiție sine qua non a restabilirii. În sfârșit,
se  ridică  el,  faceți  o  analiză  pentru  constatarea  glicozuriei,  și
alta pentru determinarea glicemiei, vă fac o notă la un laborator,
și apoi ne vom pronunța. Până atunci, alimentație rezonabilă,
fără făinoase și zahăr.
— Ce are, doctore? întrebă Stănică, foarte interesat, afară,
crezi că se curăță? Moștenim?
— Te cam grăbești. Bătrânul e jovial, destul de voinic. Poate
fi o criză de glicozurie, se întâmplă la arteriosclerotici. Nu mi
se pare grav.
—  Uite,-ți  jur  pe  amintirea  mamei  mele,  zise  Stănică,
reintrat în casă, că mi-a spus doctorul că n-ai nimic. Doctor
excelent, face minuni!
— Când îți spun eu că sunt sănătos tun! Dați-mi să mănânc.
— Asta nu, protestă Aglae, ai auzit că trebuie sa ții dietă!
— Dobitoc! rânji Simion și începu să se plimbe mai repede
prin odaie.
— Dați-i, domnule, să mănânce, încurajă Stănică, convins
că asta ar putea agrava starea socrului.
Aglae îl pierdu cu totul din vedere, încredințată de doctor
că nu e nimic. Pentru ea boala era indiferentă, nu voia cazuri
complicate, care să-i strice liniștea casei. Tratamentul lui Simion
se reducea la dietă, și asta era ușor de făcut. S-o urmeze și s-o
lase-n pace.
— Nu știți o veste mare! anunță misterios Stănică. Felix...
— Ce-i cu domnul Felix? se umplu de curiozitate Aurica.
— Felix lucrează în stil mare, o să ajungă departe. După
Otilia, a găsit acum o fată superbă, una Georgeta, curtezană
de  lux,  întreținută  de  un  general  din  elită.  I-am  văzut  eu  cu
ochii mei, ce mai calea-valea, i-am dus eu cu trăsura. Fata s-a
prins. Băiat fain Felix, nu cade la tristețe.
— Ce eroare! se dezgustă Aurica, vânătă de invidie în fond.
—  Stricat,  declară  Aglae,  nici  ta-su  n-a  fost  poamă  mai
bună. Barem să nu se amestece prea des cu Titi, să-l depraveze.
193
G. Călinescu
Nici  nu  știu  dacă  în  chestia  aia  cu  frații  Sohațchi  n-a  fost  la
mijloc și el.
—  Și  băiatul  n-o  să  fie  prost,  adânci  Stănică  rana,  să
nu-ntoarcă  foaia,  dacă  Otilia  nu  se  mărită  cu  Pascalopol.
Închide  ochii,  o  ia  de  nevastă,  moș  Costache  îi  lasă  toată
averea, le mai dă ceva și Pascalopol pentru pagubele aduse,
admirabil!
Aglae se învineți și se răsti la Stănică:
—  Și  mai  taci  odată  din  gură  cu  comediile  tale!  Ce  mă
privește? Cum o să-i lase Costache averea? Doar adoptând-o,
dacă o mai îndrăzni!
— Da? Așa crezi dumneata, iubită mamă? Dar testamente
nu sunt? Ce zici de o coală păturită frumos, dictată de Pascalopol,
în care moș Costache lasă toată averea iubitei Otilia?
— Lasă-mă în pace odată, strigă, ieșită din fire, Aglae, lasă-
mă-n pace! Să-l facă și să se ducă dracului toți. Că eu n-am pe
nimeni care să-mi apere interesele mele și ale copiilor. Simion?
Se-nvârtește ca un trântor și mănâncă. Dumneata ești avocat,
dar  păcat  de  cartea  pe  care  o  învățați.  Te  lăudai  că  faci  și
dregi. Cum? Averea părinților mei să cadă, din cauza unui frate
nebun, în mâinile unei venetice? Lege e asta?
—  Stai,  iubită  mamă,  stai,  zise  teatral  și  cu  gesticulație
studiată  Stănică.  Așa  ar  fi  dacă  n-am  fi  și  noi  pe  aici.  Dar
ginerele dumitale ce face? Aleargă, săracul, câteodată fără un
ban în buzunar (căci dumneata nu-l întrebi dacă are sau nu),
aleargă, studiază, combină. Ce, crezi că eu stau cu mâinile în
sân? Doar sunt direct interesat la parte. Costache al dumitale e
șiret, trebuie luat subțire. N-a făcut adopțiunea nu de frica mea
și a dumitale, ci fiindcă nu voia dinainte. Dacă s-ar fi măritat
Otilia, ar fi trebuit să-i dea dotă! Așa? Nu știu, nu cunosc. Moș
Costache nu lasă banul din mână viu, firește, dar mort poate
să-l lase prin testament, aici e-aici.
— Și dacă lasă, nu putem să-l atacăm?
—  Depinde.  Dacă  îți  lasă  ceva  și  dumitale,  și  copiilor,  iar
grosul Otiliei, înseamnă că era în toate mințile și s-a gândit la
toți. E foarte firesc ca un om să-și lase averea fetei nevestei lui.
194
Enigma Otiliei
—  Lăsați  copiii  să  vie  la  mine!  glumi  Simion,  fără  nici  o
relațiune directă cu chestiunea. Nimeni nu-l băgă în seamă.
— Atunci, zise Aglae, ce vrei să spui? Că totul e pierdut?
— Ba nu! Umila mea părere este că e mai bine pentru noi
ca  moș  Costache  să  nu  facă  nici  un  testament.  Să  nu-l  în-
ghiontească  nimeni!  Moare,  Doamne  ferește!  Dumneata,  ca
unică soră și rudă în linie colaterală, ascendenți și descendenți
neexistând, iei toată averea. Otilia rămâne afară din chestie,
nu ia nimic, săraca, afară de cazul când s-ar găsi vreun titlu de
creanță  din  partea  mume-sei.  Deci  nici  un  testament.  Însă,
firește, trebuie ca sub nici un chip moș Costache să nu adopteze
pe Otilia. Mai e și aici o primejdie: darurile în bani. Ce poți ști
ce-i dă moș Costache Otiliei?
— Arză-l-ar focul, Doamne, iartă-mă, că mi-e frate! bleste-
mă  Aglae.
— Idealul e ca toată averea lui moș Costache să fie imobilă,
cum e acum. O casă nu poți s-o iei în palmă. Un viclean face
și aci vânzări deghizate etc., dar lucrul se observă mai ușor.
Greșeala dumitale fundamentală e că te-ai certat cu el și nu-i
mai calci în casă, cum ți-am mai spus! Du-te, Otilia nu e aici!
— Aș, ce să mă duc?! Costache e încăpățânat, până nu se
uită în ochii Otiliei, nu-și descleștează gura.
— Am să fac ce-am să pot cu mintea pe care mi-a lăsat-o
Dumnezeu, zise Stănică, cu modestie spirituală, dar dă-mi și
dumneata ceva fonduri, uite, mi-ar trebui o sută de franci.
— Nu știu ce faceți voi cu banii, zău, se miră Aglae, când
v-aud, n-aveți!
— Suntem tineri, lăsă capul în jos Stănică, ne iubim!
—  Fleacuri  de-ale  voastre.  Să  vedem  mâine  dacă  mai
am bani.
Stănică se repezi și-i sărută afectat mâinile Aglaei, apoi o
sărută și pe Aurica.
— Oh, strânse el mâinile la piept, mi-ai dat, Doamne, ce-am
dorit:  o  soție  sfântă  cu  familie  afectuoasă  și  bună.  Mamă,
declamă el către Aglae, tu dezminți toate bârfelile împotriva
soacrelor.
195
G. Călinescu
„Scârboasă femeie! medită Stănică, în drum spre casă. —
Stănică era un om volubil și instabil, care însă trăia sincer o
clipă  toate  sentimentele  umane  și  le  înțelegea.  —  Scârboasă
femeie! Asta n-are nimic sfânt. Bărbat, frate, toți-s fleac pentru
ea.  Ambițioasă  și  veninoasă.  Olimpia  mea  începe  să  se
gălbejească  la  față,  ca  și  ea.  Otilia,  ce  mai  fată!  Bravo,
Pascalopol, bravo, Felix!“
Deși Felix se jurase de a nu mai păși în casa Aglaei, totuși
își călcă cuvântul, și iată cum. Intrase de la început în grațiile
profesorului  de  psihiatrie,  savant  blând  și  integru,  căruia  îi
ceruse informațiuni bibliografice ce dovedeau o orientare afară
din comun. Când profesorul află că Felix era abia în anul întâi,
fu mirat și amuzat totdeodată de atâta zel. La medicină, până
la faza internatului, studentul e de obicei un auditor pasiv și
anonim. Îl întrebă cum se numește și păru a-și aduce aminte
de  Sima,  tată-său.  Profesorul  era  încântat  de  asiduitatea
tânărului,  îi  făcea  un  semn  prietenesc  când  îl  zărea  la  curs,
care se făcea la un ospiciu, îi punea mâna pe umăr când treceau
în vizitele demonstrative, îl privea personal în ochi când explica
un  caz  interesant.  Felix,  plin  de  mândrie  și  de  ambiție,  ceru
într-o întrevedere permisiunea de a studia unele probleme de
amănunt clinic și obținu nu numai aprobarea cordială și o temă
de încredere, ci și inițiativa de a se folosi liber de biblioteca
profesorului. Biblioteca se afla în sala de așteptare a profesorului
și  într-o  odaie  alăturată,  încât  Felix  venea,  fără  să  supere  pe
nimeni,  în  orele  de  consultație  ale  acestuia.  O  dispoziție  a
profesorului, care era și medic-șef al ospiciului, îi îngăduise să
intre ziua în orice secție. Internii îl priviră cu mirare, cu falsă
ridicare din umeri, apoi se supărară. Alături de ei era și medicul-
secund, om mediocru, care îngreuia oricărui cercetător observa-
țiile, sub motiv că pacienții sunt tocmai în studiul lui, în realitate
din  invidie  sterilă  față  de  aceia  care,  publicând,  se  făceau
cunoscuți și amenințau să pătrundă la Universitate.
— Ascultă,  domnule,  zise  un  intern  într-o  zi  lui  Felix,  ce
cotrobăiești  dumneata  pe  aici?  Eu  nu  pricep  cine  ți-a  dat
dumitale voie să vii în spital.
196
Enigma Otiliei
Internul, afectând suspiciuni mari, chemă servitorii, chemă
portarul. Aceștia spuseră că au ordin de sus. Internul strâmbă
din nas, dar nu se dădu bătut.
— Bine, bine, ți-o fi spus să vii o dată, așa, dar nu în fiece
zi. Eu am aici răspunderi, nu pot să las printre bolnavi persoane
străine  de  serviciu,  să-mi  obosească  pacienții,  să-i  sâcâie  cu
întrebări. Am să raportez cazul domnului profesor.
Internul,  încurajat  de  medicul-secund,  care  nu  voia  să-și
vâre  mâinile  direct  în  foc,  vorbi  într-adevăr  medicului-șef,
prefăcându-se că nu-și dă seama cine a dat voie să se introducă
în  spital  un  student  în  anul  întâi,  care  perturbează  liniștea
bolnavilor.
— Lasă-l, dragă, spuse profesorul, blajin, eu i-am dat voie.
E un băiat de treabă, care învață. E bine să obișnuim pe studenți
de la început cu observația directă.
Prudent, profesorul nu trăda intențiile mai savante ale lui
Felix. Acum internul, dezarmat, căuta să demoralizeze pe Felix
în alt chip.
— Și ce vrei dumneata să faci? Să studiezi un caz?
— Da!
— Eh, făcu internul, amar ca de lungi dezamăgiri, se vede
că  ești  novice!  Câte  n-am  vrut  eu  să  fac?!  Da’  ce?  Ai  aici
material  interesant,  ai  laborator?  Și  crezi  că  maestrul  o  să  te
felicite?  Nu  cunoști  oamenii,  monșer!  Poți  să  cazi  jos  de
oboseală, și nu-ți recunoaște nimic.
— Dar eu nu mă gândesc să câștig recunoștința maestrului.
Vreau să public!
Internul pufni în râs.
—  Ce  să  faci?  Să  publici?  Cu  ce?  Ai  bani?  Și  așa  crezi
dumneata  că  se  face  un  studiu?  Stai,  domnule,  nu  te  grăbi,
să-nveți carte întâi, să-ți iasă tuleiele, ce-o iei la goană?
— Nu vreau decât să fac mici observațiuni asupra unor cazuri
de clinică mai interesante, sub supravegherea maestrului.
— Ha, ha, zi așa, domnule! Fă dumneata asta, dacă vrei,
eu n-aș mai face, să mă tai! Le convine dumnealor. Tu să stai
aici,  să  muncești  zi  și  noapte,  să-i  observi  cazurile,  să  i  le
197
G. Călinescu
expui frumos, iar ei, domnii profesori, să le ia de-a gata și să-și
pună  numele.  Nu  fi  naiv,  amice!  N-am  păr  în  cap  câte
comunicări  am  făcut  eu  „maestrului“  (internul  apăsă  ironic),
care acum fac parte din opera lui.
În scurt, după intern rezulta că sforțarea științifică era inutilă,
stându-i  piedică  escrocheria,  banalitatea  faptelor,  sărăcia
materială.  Acțiunea  de  demoralizare  a  internului  era  așa  de
totală, încât Felix, spirit ardent și tânăr, nu se lăsă contaminat
și nu izbuti să se convingă că e cu neputință să ajungi ceva. Își
redactă articolul, îi puse în subsol un număr cam exagerat de
referințe  și-l  prezentă  profesorului.  Acesta  îl  găsi  foarte  bun,
dar sfătui blajin („eu, din partea mea, aș face așa“) pe Felix să
mai extirpeze din note, arătându-i că, dacă era lăudabil pentru
el  personal  că  știe  atâtea  lucruri,  pentru  cititorul  specialist,
interesat de chestiune în sine, umflarea putea fi fastidioasă. Îl
puse să traducă în franțuzește articolul și să i-l înapoieze cât
mai curând. Vesel, Felix confecționă traducerea și o prezentă.
Apoi  nu  mai  auzi  nimic  vreo  două  luni  de  lucrare  și  se
încredință  în  sinea  lui  că  nu  putea  însemna  mare  lucru  o
observație făcută de un începător. Într-o zi, însă, profesorul îl
chemă  în  biroul  lui  de  la  spital  și-i  înmână  un  număr  din
Archives de neurologie și câteva extrase.
— Uite, drăguță, articolul dumitale!
Felix  își  văzu  numele  tipărit  în  sumar  în  dreptul  acestui
titlu: Un caz de asthenopie acută de origine histerică, studiat
prin procedeul anaglyphelor. O căldură îi năvăli în tot trupul,
umplându-l de senzația unei moliciuni delicioase. Se încurcă
în mulțumiri, pe care profesorul i le tăie repede:
—  Uite,  dragă,  ce-aș  vrea  eu.  A  apărut  o  carte  foarte
interesantă în chestiunea asta (și-i cită un nume); aș vrea să-i
faci o recenzie. Să cercetezi cu atenție literatura problemei și
apoi  să  mai  faci  o  observație  înrudită.  Avem  aici  un  caz
interesant, pe Frosa de la etajul 1, cu hemidiplopie monoculară.
Dacă  vrei,  bineînțeles,  să  te  specializezi  în  ramura  asta.  Îți
spun  drept,  confidențial,  n-am  prea  găsit  până  acum  tineri
entuziaști.
198
Enigma Otiliei
Toate  demoralizările  internului  se  spulberară  în  valul  de
sânge ambițios care circula în trupul lui Felix. Dedică mintal
profesorului un devotament pe viață. Faptul că maestrul nu-și
adăugase  numele  său  îi  dovedea  strălucit  că  internul  n-avea
dreptate. Se hotărî să se apuce numaidecât de lucru (experien-
țele  lui  priveau  tulburările  atenției  vizuale  în  marile  astenii)
și, ieșit de la profesor, se repezi pe scări să găsească bolnava.
Era insă vremea mesei și nici un intern nu se vedea. Neavând
cu  cine  sta  de  vorbă  și  cui  să  reverse  din  mulțumirea  care-l
umplea,  fu  nevoit  să  plece.  Pe  drum,  își  citi  de  câteva  ori
articolul  (cu  care  ocazie  observă  mici  rectificări  din  partea
profesorului), îl privi de aproape și de departe. Era indiscutabil
fericit,  nu  de  articol  în  sine,  a  cărui  puțină  însemnătate  i  se
părea  evidentă,  cât  de  semnificația  lui.  Atrăsese  atenția
profesorului, izbutise să fie publicat într-o revistă străină, prin
urmare nimic nu-l împiedica să facă o mare carieră medicală
dacă muncea. O sforțare atât de mică fusese răsplătită cu atâta
bunăvoință! Dacă ar fi făcut lucrări mari, capitale, cu siguranță
că  ar  fi  ajuns  la  Universitate,  mai  devreme  sau  mai  târziu.
Internul  bârfea,  fiindcă  era  un  mediocru.  Lumea  e  bună,
prețuiește munca. Oamenii de pe stradă i se părură deodată
simpatici. Toți se uitau parcă la revista lui din mână, conștienți
că el e autorul unui articol în limba franceză. Avea să ajungă
un Vaschide, să devină o celebritate internațională, bineînțeles
după  sforțări  pe  care  se  gândea  să  le  ducă  la  o  margine
nemaiatinsă.  Felix  Sima!  Numele  ăsta  trebuia  să  fie  curent,
familiar oricui. În tramvai, Felix, abia așezat, oferi locul unui
domn bătrân, râse cu simpatie la spiritele îndoielnice ale unui
pasager împotriva direcției tramvaielor. Pe stradă, mângâie o
pisică abandonată, privi cu bunăvoință pe lucrătorii unei binale.
În  apropierea  casei,  invadat  de  criza  de  bunătate,  uită  jură-
mântul și intră în curtea Aglaei, mințindu-se singur că vrea să
vadă  pe  Simion.  Găsi  numai  pe  Aglae  și  pe  Aurica.  Deși  își
dădea  seama  de  excesul  de  vanitate,  după  câteva  schimburi
de cuvinte banale, nu putu să nu mânuiască revista în așa chip,
încât s-o vadă Aurica.
199
G. Călinescu
— Dar ce-i acolo? Un roman nou? întrebă ea.
Felix își sili intonația la modestie:
—  Este  o  revistă  franceză,  în  care  mi  s-a  publicat  un
articol  medical.
Cu toate că Felix cunoștea ignoranța celor două femei și
lipsa lor de cordialitate, totuși nu s-ar fi așteptat la o primire
atât de nepăsătoare. Aurica zise simplu, aproape cu un ton
de reproș:
—  Ai  timp  să  faci  și  lucrări  suplimentare?  Nu-ți  ajung
cursurile  de  la  Universitate?  Nu  e  bine  să  te  obosești.  La  ce
folosește? Pe Titi nu-l mai lăsăm să muncească atât. Și Titi e
lăudat,  cum  știi,  de  profesori  pentru  talentul  lui,  o  să  fie  un
pictor cu vază.
Aglae, care cosea nasturi la o rochie, înfipse și ea un ac
în  Felix:
— Și-ți plătește ceva pentru comediile alea?
— Nu!
— Apoi, fără bani cine mai face azi ceva?
Atât  spuseră  cele  două  femei  și-și  văzură  de  treabă  cu  o
indiferență ostentativă. Felix, întors acasă, se mustră de exces
de vanitate. Ce nevoie să se laude unor femei răuvoitoare și
fără cultură serioasă?! Un om simplu nu are stimă decât pentru
bunurile materiale, pentru autoritățile de toate zilele. Asta nu
înseamnă că valoarea științifică rămâne nepremiată. Felix nu
crezu  totuși  că  făptuiește  vreo  crimă  de  îngâmfare  dacă
comunică publicarea articolului colegilor lui. Înainte de sosirea
profesorului la curs, arătă vecinilor săi revista.
— Ce e asta? zise unul și i-o luă din mână. Colegul privi
revista fără curiozitate și întrebă indiferent:
— îsta e de tine?
Apoi îi înapoie revista așa de repede, încât fascicula căzu
jos pe dușumea, înainte ca Felix s-o poată prinde cu mâna. I-o
luă de jos un intern mai în vârstă, care stătuse până atunci de
vorbă cu medicul secundar. Acesta o răsfoi strâmbând din nas
la  fiece  titlu,  se  opri  la  paginile  lui  Felix  și,  fără  a-l  privi  în
față, întors către medic, exclamă, în legătură cu articolul:
200
Enigma Otiliei
— Domnule, ăsta, Ducos du Hauron, cu anaglyphele, spune
niște  prostii  îngrozitoare.  Am  controlat  o  dată  la  un  bolnav
viziunea  binoculară  cu  fotografii  stereoscopice  suprapuse  și
am văzut că spune enormități.
Internul continuă imprecația, îndepărtându-se cu revista în
direcția medicului secundar. În vreme ce internul se indigna,
medicul îi luase revista din mână și o pipăia. În sfârșit, făcu și
el  această  observație:
— Mizerabilă hârtie pun ăștia!
Apoi, neavând ce face cu revista, căută în juru-i un profesor,
întrebând „a cui e asta“, și o aruncă repede pe o masă, tocmai
când profesorul intra în sală. Sufletul lui Felix fu profund atins
și  toată  ora  fu  distrat.  El  se  aștepta  să  fie  dacă  nu  ridicat  în
slava  cerului,  dar  măcar  remarcat,  felicitat  că  poate  publica
într-o revista așa de importantă. A fi savant era după el suprema
onoare.  Toți  colegii  lui  nu-i  remarcau  nici  un  merit,  păreau
insensibili. Nu urmăreau și ei aceleași scopuri, nu credeau, ca
și el, în valoarea culturii? Sentimentul care se desprindea din
indiferența  lor  era  că  a  studia  și  a  publica  e  o  faptă  rea,
rușinoasă,  în  tot  cazul  inutilă.  Mâhnirea  lui  era  cu  atât  mai
mare, cu cât își închipuise când își văzuse articolul tipărit că
cu acest eveniment simbolic începe pentru el o existență nouă,
aceea de cercetător și autor. Reputația era oare o iluzie? Încetul
cu încetul, ascultând cursul blajinului profesor, Felix se refăcu.
Nu se poate să nu existe reputația, de vreme ce el stimează pe
profesor ca pe o ființă deasupra comunului. De altfel, și ceilalți
arătau cel puțin deferență pentru maestru. Prin urmare, indife-
rența  colegilor  e  simulată,  e  mai  mult  de  formă,  de  invidie.
Felix își strânse pumnii pe ascuns. Jură să lucreze și să studieze
atât,  încât  la  vârsta  când  unii  își  dau  doctoratul  el  să  aibă
îndărătul lui o activitate publicistică remarcabilă. Și se hotărî
totdeodată să-și reprime orice vanitate și să nu mai comunice
nimic nimănui, să nu mai amintească de scopurile lui, să se
poarte în sfârșit astfel, până când meritul lui va izbucni singur
și indiscutabil peste câțiva ani. Urî în clipa aceea cu pasiune
pe toți colegii lui, care i se părură bestiali și fără nici o sclipire
201
G. Călinescu
de  inteligență  în  ochi,  și  plecă  acasă,  evitând  orice  însoțire,
mizantrop până în măduva oaselor.
Acasă masa nu era gata. Fiind cald afară, Felix se dădu jos
în  curte  și  începu  să  se  plimbe.  Iarba  răsărise  mai  peste  tot,
împingând  cu  încăpățânare  în  sus  pachete  mari  de  frunze
putrede.  Felix  ocoli  chioșcul  de  câteva  ori,  se  urcă  în  el,  se
dădu  jos,  privi  pe  Marina,  care  cotrobăia  prin  bucătărie,
contemplă casa mucegăită de ploi și zăpezi, enorma ușă gotică
de lemn mai umflată și mai râioasă ca oricând, și-și aminti de
Otilia. Ce fată bizară! Plecase de atâta vreme și nu-i scrisese
un  rând!  Tot  ce  visase  împreună  cu  ea  se  spulberase,  fusese
numai  o  minciună.  Visul  ăsta  trebuia  alungat  o  dată  pentru
totdeauna.  Otilia  nu  era  poate  ce  spuneau  ceilalți,  dar  nici
ceea  ce  crezuse  el.  O  amărăciune  mare  umplu  sufletul  lui
Felix.  Numai  indiferență  și  dușmănie  peste  tot,  nici  un  elan,
nici o sinceritate. Îl năpădiră gânduri eremitice: să-și cumpere
la majorat o casă și un loc la țară și să se dedice, pierdut din
lume, agriculturii. Însă amărăciunea îi era atât de adâncă, încât
se prefăcu într-un fel de ură generală împotriva oamenilor. Nu,
n-avea să fugă, ci să învingă. Avea să vadă Aglae și ceilalți ce
energii se ascundeau în el, iar Otilia ar fi regretat mai târziu
de a-i fi preferat un banal moșier. Era furios în sinea lui împotriva
Facultății de medicină, care pretinde atâți ani de studiu și nu
îngăduie  luarea  dintr-o  dată  a  tuturor  examenelor.  Astfel  de
gânduri chinuiau capul lui Felix, când cineva strigă din fund
cu putere:
— Pavele, Pavele!
Glasul i se păru cunoscut lui Felix. Se-ntoarse spre fundul
grădinii și zări pe Simion, care făcea semne cu mâna. Felix îl
întrebă  cu  gestul  dacă-l  chema  pe  el,  și  acela  confirmă
repetând chemarea. Mirat, tânărul merse într-acolo, dar Simion
sărise pe portiță cu gesturi de maimuță și se apropiase de el,
agitând un caiet.
— Pavele, Pavele, am să-ti dau ceva de mare preț!
— Pe mine mă cheamă Felix, nu știi?
Bătrânul nu luă în seamă rectificarea și începu să vorbească
volubil. Ochii îi erau injectați de sânge.
202
Enigma Otiliei
— |i-am adus o operă însemnată, compusă de mine (Simion
bătu  cu  cealaltă  mână  în  caiet),  ca  să  facem  bine  omenirii.
Ssst! Să nu afle nimeni, să nu ne fure invenția. Aici e adunată
toată înțelepciunea lumii. Cu asta m-am vindecat eu, când am
fost bolnav. Știi cum eram. Ia te uită acum! (Simion făcu câteva
mișcări gimnastice, în scopul de a arăta mușchiulatura pulpelor
și a brațelor.) Vreau să vindec, să vindec toată omenirea, să nu
mai fie nici un bolnav pe lume, să nu mai moară nimeni pe
lume. Știi, acum fac niște socoteli, nu le-am terminat, că sunt
grele,  să  văd  câți  ani  am  de  când  aplic  metoda.  Numai  pe
dușman n-am să-l vindec. Vrei să fii ucenicul meu? Doar ești la
medicină. Să studiezi întâi știința mea, și pe urmă să pornim.
— Simioane! se auzi glasul ascuțit al Aglaei.
— Ssst! făcu Simion către Felix, cu degetul la gură. Să ne
ferim  de  dușmani.  Pentru  opera  noastră,  avem  nevoie  de
capitaluri mari, ca să învingem orice rezistență. Însă am! Acolo,
în grădină, am ascuns o comoară grozavă. Mi-e frică să nu mi-o
scoată pomul. Dacă vrei bani, îți dau câți vrei!
Și Simion se scotoci prin buzunar, lăsând să-i cadă caietul
jos. Strigătele Aglaei se auziră din nou.
— Du-te, zise energic Felix, te cheamă la masă tanti Aglae.
Voi citi cu interes opera dumitale.
— Așa? se bucură Simion. Mă duc să mănânc, am nevoie
de  supraalimentație.
„Dar e nebun de-a binelea!“ își zise Felix, după plecarea
lui  Simion,  ridicând  caietul  de  jos.  N-avea  însă  dispoziția
sufletească de a se gândi mai mult la el. Își închipui că așa era
Simion, cu manii intermitente, de vreme ce toți vorbeau de el
cu dispreț. De altfel, sosise din oraș și moș Costache, și puțin
după  el  intrase  și  Stănică.  „Acest  Stănică,  cugetă  Felix,  dă
toată ziua târcoale prin părțile astea, ca și când n-ar avea casa
lui. Cu siguranță, urmărește ceva.“ Intră, dar, în sufragerie, unde-i
găsi pe amândoi, Stănică afecta o mare oboseală și cerea să
guste ceva, ca să-și vină în fire.
— Mi se pare c-o să pierd procesul! Asta o să fie!
— Ce proces? întrebă Costache.
203
G. Călinescu
— Mai bine nu mă mai întreba, răspunse Stănică.
Apoi  izbucni  în  culmea  indignării.  Un  proces  limpede,
luminos, în care și un copil ar ști cui să dea dreptate, și totuși
am să-l pierd. Îl pierd fiindcă așa e lumea și fiindcă n-am sfinți.
Talentul, documentarea n-ajung. Trebuie să intimidezi tribuna-
lul, să-i arăți puterea politică! Domnule, vorbi Stănică lui Felix,
te  felicit  c-ai  făcut  medicina.  Aici  tai,  dai  rețete,  n-ai  nevoie
de nimeni.
— Da’ ce fel de proces? insistă Costache, plin de curiozitate.
— Domnule, se aruncă atunci Stănică asupra lui, uite cum
stă  chestia.  Cineva,  persoană  în  vârstă  și  cu  avere,  fără
rubedenii  apropiate,  crește  un  copil  fără  să-l  înfieze  și-i  lasă
prin testament toată averea, neuitând să dea câte o mică sumă
la toate rudele îndepărtate, ca să nu fie nici o discuție. Mă rog,
testamentul  e  în  perfectă  regulă.  Eu  te  întreb:  are,  sau  n-are
dreptul un om să lase averea cui îi place?
— Aaaare! se bâlbâi moș Costache cu viu interes.
—  Ei,  iacă  aici  te-nșeli!  Bunul-simț  spune  că  are,  dar
experiența  te  contrazice.  N-a  apucat  să  moară  bătrânul,  și
testamentul a fost atacat de o mulțime de indivizi care se dau
drept  rude  de  departe  și  care  pretind  că  bătrânul  nu  era  în
deplinătatea facultăților mintale când a întocmit testamentul.
Mai mult! Au obținut pe loc suspendarea executării lui, așa că
copilul e pe drumuri. Eu l-am ajutat și i-am dat de mâncare,
sperând să câștige procesul. Dar nu merge!
—  Cum,  se  aprinse  Costache,  nu  pot  eu  să  las  cui  vreau
averea  mea?
— Nu! zise Stănică ostentativ de calm.
— Asta e o pungășie! se irită Costache.
— Așa e, ai dreptate, așa se-ntâmplă cu cine n-are cap.
Și  bătrânul  de  care-ți  spun  n-a  avut  minte,  fiindcă  nu  m-a
ascultat pe mine.
— Și ce trebuia să facă după dumneata? întrebă, aproape
confidențial, moș Costache.
— Ce trebuia să facă? Eu îi dădeam acolo ceva din viață
copilului, și gata! Nimeni nu-ți cere socoteală ce faci cu averea
cât trăiești și n-ai familie.
204
Enigma Otiliei
— Firește! aprobă moș Costache.
— Așa, ce s-a întâmplat? Partea adversă a cumpărat slugile
și pe doctorul curant și a smuls declarația că bătrânul dădea
semne  de  alienație  mintală  cu  mult  înainte  de  facerea  testa-
mentului,  că  bătea  servitoarele,  gonea  fără  motiv  rudele.  Ba
au adus și icoanele din casă, fiindcă bătrânul avea multe de
tot moștenite de la părinți, și au insinuat că era căzut la mania
religioasă și risipea banii cu acatistele.
— Ticăloși! spumegă moș Costache.
— Au mers până acolo încât au declarat că bătrânul nu știa
să  scrie.  Pricepi,  testamentul  e  olograf!  Ei,  bine,  culmea
ghinionului! Deși l-am văzut eu cu ochii mei pe bătrân, când
trăia, scriind, n-am putut să găsesc nici o dovadă. Toate lucrurile
din casă i-au fost furate, ei scrisorile lui nu le-arată! Omul n-a
fost funcționar, să știu de unde-l iau. Era negustor, venit de prin
Macedonia. Câțiva cu care a avut legături n-au vrut să-mi spună
nimic, de frică să nu fie aduși ca martori, ori fiind plătiți. Bătrânul
nu prea scria, își făcea afacerile mai mult pe cuvânt. Ei, învață-
mă acum ce să fac.
—  Băiatul  are  dreptul  lui,  zise  excitat  Costache,  are
testamentul!
— Are pe naiba! se descurajă tactic Stănică. Nu face două
parale, ai înțeles? Toată lumea declară că bătrânul nu știa să
scrie, și eu n-am decât un singur document: testamentul. Nu
mai e nimic de făcut. Dă-mi testamentul cel mai grozav, și-i
fac  opoziție.
Stănică urmă pe această temă, obținând indignarea lui moș
Costache,  bău  câteva  țuici,  gustă  două-trei  măsline,  apoi
deodată își aduse aminte că e așteptat de Aglae și se repezi la
ușă. Din prag strigă lui moș Costache:
—  Să  m-asculți  pe  mine!  Să  nu  faci  cât  ăi  trăi  testament.
Când o fi și-o fi, să mă chemi pe mine, să te-nvăț eu meșteșugurile
noastre  avocățești.
După-amiază,  plictisit,  Felix  se  hotărî  să  meargă  la
Georgeta.  Urcă  scările  și  sună.  Dar  după  ce  făcu  gestul,  se
căi  și  rămase  încurcat.  Ce  rost  avea  vizita  lui,  cum  s-o
205
G. Călinescu
îndreptățească?  Își  dădea  bine  seama  că  fata  era  un  fel  de
curtezană, însă, judecând după luxul casei și după cartier, nu
era dintre acelea la care să poți bate în ușă cu îndrăzneală.
Ar fi voit să fugă pe scară înapoi, când ușa se întredeschise și
Georgeta însăși scoase capul prudent:
— A! dumneata erai? Cum m-am speriat! Intră! Felix observă
că fata era îmbrăcată foarte sumar, cu un peignoir aruncat la
repezeală. Picioarele îi erau goale, și părul ciufulit. Georgeta
lămuri că învoise servitoarea în oraș și că dormise mult, din
cauză că venise la ziuă acasă. Invitat într-un mic salon, Felix
remarcă  decența  apartamentului,  mobilat  în  întregime  de
același tapițer. Fata se bucura deci de o bună întreținere.
—  Știi,  zise  ea,  încercând  să-i  pună  mâna  pe  umăr,  îmi
pare  foarte  bine  c-ai  venit.  Îmi  vorbea  tocmai  Stănică  de
dumneata.
— Da? făcu Felix, încruntându-se.
Intimidată, fata lăsă mâna în jos și lua o ținută protocolară.
— Nu te-a vorbit de rău. Dimpotrivă, spunea că ai să devii
cel  mai  mare  doctor,  că  de  pe  acum  ești  cunoscut  la  Paris,
unde  ai  publicat  o  carte,  sau  așa  ceva,  că  o  să  pleci  în
străinătate, trimis de Universitatea de aici.
Felix recunoscu stilul bombastic al lui Stănică, totuși, după
atâta indiferență, îi fu recunoscător de exagerare.
— Mi-a mai spus el și alte lucruri! râse Georgeta, așezându-se
la capătul opus al canapelei pe care stătu Felix.
— Ce-a mai spus?
— Mi-a mai spus că ești un mare cuceritor, că ai o iubită
frumoasă, Otilia, pe care însă ai gonit-o fiindcă nu vrei să-ți
strice cariera. De ce-ai făcut asta?
Felix se făcu roșu.
—  Ce  ticălos!  Dar  nu  e  adevărat.  N-am  nici  o  iubită!  E
verișoara mea și a plecat la moșie la... la un unchi.
— Pascalopol, nu? L-am cunoscut odată. E un bărbat foarte
elegant  și  simpatic.
Felix lăsă capul în jos, nedându-și seama dacă Georgeta îl
ironizează sau crede că Pascalopol îi e unchi, însă în sinea lui
îl ocărî cu toată violența pe Stănică...
206
Enigma Otiliei
— N-am vrut să te supăr, zise Georgeta, văzându-l întunecat.
|i-am  spus  ce  mi-a  spus  și  mie  Stănică.  Știu  eu  cât  e  de
palavragiu.
Georgeta încercă din nou să se apropie de Felix. Îl prinse
cu amândouă mâinile de reverurile hainei, îngrijată de nete-
zimea lor, își revărsă părul pe sub nasul tânărului și-l întrebă
confidențial:
— Spune-mi drept, e frumoasă domnișoara Otilia, o iu-
bești mult?
Felix, neobișnuit cu astfel de confidențe, nu satisfăcu decât
o parte a întrebării:
— E foarte frumoasă!
— Am auzit de ea la Conservator, zise Georgeta. Știi că și
eu am urmat vreo doi ani. De altfel, cânt, așa, la reuniuni mai
mult sau mai puțin nocturne. Ce vrei să fac?
Georgeta dădu din umeri în chip de scuză, intenția ei vădită
era de a se apropia de Felix, de a-l dezgheța puțin, fiindcă nu
se îndoia că venise cu gânduri mai mult sau mai puțin erotice.
—  Ce  tânăr  ești!  se  miră  ea  și-l  mângâie  ușor  pe  obraz,
dezvăluind în zâmbet un șirag de dinți de o strălucire de sidef.
Felix își aminti de Otilia și avu brusc sentimentul unei mari
culpe. Duse instinctiv mâna înspre obraz ca spre a îndepărta
mângâierea, ceea ce atinse puțin amorul propriu al Georgetei.
Aceasta se osândi în gând de bănuiala că Felix venise cu intenții
frivole, în vreme ce Felix însuși era nedumerit asupra atitudinii
ce trebuia să ia. Fata îi plăcea, dar, cu toată purtarea ei liberă,
era  așa  de  distinsă  în  mișcări  și  vorbire,  încât  nu  și-o  putea
închipui  în  ipostaza  de  curtezană.  Ar  fi  vrut  s-o  cucerească,
temându-se totuși să nu fie ridicol, fiindcă știa că Georgeta nu
e  altceva  decât  „o  fată  faină“,  cum  zisese  Stănică.  Amândoi
erau încurcați de nesiguranță. Georgeta întrebă:
— Așa ești de timid cu femeile întotdeauna? Totuși îmi placi,
dar  ai  un  nu  știu  ce  care  inspiră  respect.  Ai  să  fii  un  doctor
impunător.
Georgeta  râse,  dar  se  simțea  în  chip  serios  intimidată.  Își
drese repede părul, își strânse peignoir-ul pe ea și căută în minte
207
G. Călinescu
un subiect de convorbire mai convenabil. Negăsindu-l, se duse
să-i  aducă  lui  Felix  dulceață.  N-avea  deloc  obiceiul  acesta
burghez de a primi invitați, dar acum crezu de datoria ei să-i
arate tânărului că e o fată mai cumsecade decât pare. Sparse
din neîndemânare un pahar în sufragerie, pică masa cu dulceață
și  aruncă  afară  tot  conținutul  unei  cutii  a  bufetului,  ca  să
găsească  un  șervețel  mulțumitor.  Își  aruncă  apoi  în  grabă  o
rochie pe ea și-și puse ciorapi fini de rețea. Când reapăru, Felix
fu uimit de eleganța ei simplă. Rochia de catifea se încrețea
ca o ie, la gât, și strângea tot bustul ca o lamă răsucită. Georgeta
i se păru de o rară frumusețe și de o onestitate desăvârșită în
privire. Era o Otilie plastică, mai placidă. Tenul, nefardat, era
de  o  finețe  superbă.  Felix  fu  cuprins  de  un  sentiment  care-l
făcu  să  vibreze.  Îi  plăcea  mai  mult  prietenia  fetelor  decât  a
bărbaților  și  când  întâlnea  o  fată  frumoasă  simțea  nevoia
confidenței,  a  legăturilor  simple,  familiare.  Lipsit  de  surori,
căuta  în  orice  fată  o  soră,  de  care  apoi,  cum  era  cazul  cu
Otilia, se îndrăgostea.
— Ești foarte elegantă, dacă-mi îngădui să spun! zise el cu
mină serioasă.
—  Nu  numai  că-ți  îngădui,  dar  îmi  face  plăcere,  deși
exagerezi. Știi, când ai de-a face ca mine cu tot felul de secături
care își închipuie că te dau gata debitându-ți complimente de
fotograf, elogiul unui om serios ca dumneata încântă. Oh, de-ai
ști ce plictisită sunt câteodată, ce descurajată!
O  altă  Otilie  i  se  păru  lui  Felix  că  i  se  destăinuie,  deși
comparația o socotea jignitoare până la un punct, pentru cea
dintâi. O întrebă cu fraternitate:
— De ce ești descurajată? Poate iei lucrurile în tragic!
— O, nu, deloc, crede-mă. Nu prea sunt cuminte, cred că-ți
dai seama, sunt „o fată faină“, cum zice Stănică, dar să nu-ți
închipui cine știe ce despre mine. Sunt poate mai nevinovată
ca  atâtea  fete  așa-zise  oneste.  Desigur,  Stănică  ți-o  fi  spus
comedii.
— O, nu, nimic altceva decât că ești „o fata faină“!
— Sunt, într-un anume înțeles. De ce aș fi ipocrită și aș juca
comedie? Am un individ bătrân care mă întreține, un general,
208
Enigma Otiliei
om de treabă în fond. Nu e singurul meu păcat! Am mai făcut
și poate am să mai fac, ca toate femeile. Câteodată sunt silită
chiar de iubitul general să-i fiu infidelă, spre a proba prietenilor
săi  marile  mele  calități.  Dar  nu  sunt  o...  cum  să-ți  spun...  o
fată  de  moravuri  ușoare...  oficial,  sunt  artistă.  Crede-mă  că
sunt de o castitate surprinzătoare, generalul fiind mai mult un
ambițios și un unchi decât un înflăcărat.
Felix  rămase  mișcat  de  sinceritatea  glumeață  și  plină  de
grație cu care Georgeta își expunea cazul, roșind din când în
când de ochii prea pătrunzători ai tânărului. Acesta se crezu
îndatorat să-i dea încurajări morale:
— De ce nu renunți la această existență, ai dreptul să iubești...
— Oh, astea sunt idei romantice, pe care le am uneori, dar
realitatea le contrazice. Îmi place să fiu pozitivă. Generalul e
inofensiv și plin de fidelitate. E discret și delicat. Cu el, lumea
mă respectă, fiindcă generalul mi-a promis (nu-ți vine să râzi?)
că mă ia în căsătorie. Fără el, aș fi asaltată de toți, solicitată
să-mi ofer grațiile cu bani și fără bani. N-ar fi decât o scăpare:
să mă fac cu adevărat artistă. Știi, artistele își pot îngădui luxul
de a fi puțin prostituate. Însă, vai, n-am talent. Am poate mai
mult  decât  cutare  din  colegele  mele,  dar  prea  puțin  pentru
aspirațiile mele. În toate eu vreau absolutul. Prefer să rămân o
protejată, fiindcă, îți mărturisesc, îmi place luxul. Acesta-i și
motivul  dezorientării  mele.  Oh,  am  și  eu  mica  mea  dramă.
Dar poate te plictisesc.
— Nu, nu, zise Felix, sinceritatea dumitale mă face să te
stimez și să te iubesc.
Aceste  vorbe  stângace  măguliră  mult  pe  Georgeta,  care
strânse obrajii lui Felix în palmele ei de o netezime ce înfioră
pe tânăr.
— Ești drăguț de tot! J’en suis émue! 1
Felix  lăsă  capul  în  jos,  combătut  de  sentimente  contrare.
Apropierea Georgetei îi procura o plăcere voluptoasă, deosebită
de aceea a intimității cu Otilia, un sentiment de bărbăție, însă
avea scrupulul de a nu trăda pe Otilia.
1  Sunt  mișcată!  (fr.)
209
G. Călinescu
—  Drama  mea  e  simplă,  povesti  Georgeta.  Tata  a  rămas
văduv  și  s-a  căsătorit  din  nou. Aveam  oarecare  stare.  Mama
mea vitregă era o femeie de o mare eleganță și de o cochetărie
abia  ascunsă.  Cred  că  asta  l-a  amețit  pe  tata,  care  s-a  simțit
încântat să fie văzut la braț cu o femeie așa de elegantă. Atrăgea
atenția  bărbaților  numaidecât  și-și  făcea  relații  strălucite.
Femeia  aceasta  m-a  pervertit.  M-a  învățat  de  mică  cu  luxul,
mă  îmbrăca  în  mătăsuri,  se  servea  de  mine  ca  de  o  păpușă
necesară  apariției  ei  în  lume.  Mi  se  pare,  așa  am  auzit,  că
fusese pe vremuri actriță. Avea pentru mine atenții nu de mamă,
ci de mare croitoreasă. În liceu, înspăimântam pe profesoare
prin lux. Rufăria fâșâia pe dedesubt și umpleam sala de miros
de  parfum  scump.  În  special,  o  profesoară,  fată  bătrână,  cu
părul strâns într-un conci sărac pe vârful capului, era turbată de
curiozitate. M-a pus într-o zi să mă dezbrac în fața fetelor, să
vadă cum sunt îmbrăcată, și rezultatul a fost că toată clasa s-a
strâns în jurul meu. Eram într-o combinație cu broderie superbă.
Mama mă lăsa să stau până la orele târzii când avea musafiri
și  începuse  să-mi  placă  a  fi  curtată.  Toți  bărbații  îmi  sărutau
mâna, pe care le-o întindeam din proprie inițiativă, și flirtam.
Am ajuns acolo că pentru mine a nu avea o rochie cumsecade
la  începutul  unui  sezon  e  o  nenorocire.  Aș  fi  în  stare  să  mă
omor. Îmi place muzica, citesc, vorbesc franțuzește (mama m-a
dus  un  an  și  la  Paris)  și  am  înclinație  pentru  studiu.  Mi-ar  fi
plăcut, de pildă, să fiu studentă la medicină. Dar aș înnebuni
să  stau  prea  multă  vreme  fără  să  ies,  fără  zgomot,  lumină,
mese fine. Nici noaptea nu pot să dorm. M-am dus la Conserva-
tor, să studiez canto. N-am stat însă mult, fiindcă prea era serios.
Muncă, muncă și iar muncă. Viața mondenă mi-a intrat în sânge
ca  un  vițiu,  și  asta  din  cauza  iubitei  mele  mame  vitrege.  Și
totuși, cum mi-ar plăcea să am un bărbat, un copil, să fac și eu
ceva folositor! Nu sunt frivolă din naștere, nici stricată, am fost
numai pervertită.
— Nu exagerezi? întrebă Felix, serios ca un medic. Te poți
reeduca. Poți iubi!
— Nu cred. Mi s-a întâmplat un lucru prea teatral ca să nu
devin  cinică.  Nu-ți  poți  închipui  măcar.  Mama  îl  înșela  pe
210
Enigma Otiliei
bietul  tata,  începusem  să  observ,  căci  eram  mare,  aveam
șaisprezece-șaptesprezece ani. Tata se ruinase cu cheltuielile
ei nebune, și acum ea o ducea mai departe pe același picior,
dar  cu  contribuția  altora,  începuse  să  mă  vadă  cu  ochi  răi,
eram  prea  frumoasă  și-i  făceam  concurență  —  așa  cel  puțin
credea ea. Nu-mi dădea bani pentru rochii, tatei nu mă-nduram
să-i cer, și sufeream grozav. Atunci am luat o hotărâre eroică...
prin banalitatea ei. O, să nu-ți închipui că sunt o fille Elisa ca
a lui Goncourt, de o speță mai subțire. Sunt o burgheză luxoasă,
care  visează  să  se  mărite.  Ei  bine,  am  vrut  să  mă  mărit.  Am
cunoscut un tânăr ofițer, cam anost, cam înfumurat, cum sunt
mulți, dar care atunci îmi plăcea. Mi s-a părut chiar că-l iubesc.
L-am invitat acasă. Mama l-a primit entuziasmată, au început
mesele până noaptea târziu. Logodnicul meu — așa se numea
oficial — îmi dădea să beau vin, ciocnea cu mine Brüderschaft,
mă strângea de talie în fața tuturor, și într-o noapte, profitând
de amețeala mea, a intrat la mine în odaie și, jurându-mi că
mă iubește și că mă ia în căsătorie, că totul e o chestiune de
formalități, a făcut ceea ce o fată prudentă nu îngăduie decât
după nuntă. A doua zi, dezmeticită, am plâns, am mărturisit
mamei, care a râs într-un mod foarte ciudat și, în sfârșit, stimatul
logodnic a promis solemn tatei că mă ia de nevastă. Am făcut
chiar verighete, trusou. Logodnicul se instalase aproape în casa
noastră, din ce în ce mai intim cu mama. Și știi ce s-a întâmplat?
Mama a dat divorț de tata, care, de supărare, s-a îmbolnăvit și
a murit, și s-a măritat cu ofițerul meu, iar eu, eu, ești medicinist,
deci pot să-ți spun, eu am făcut un avort. De atunci sunt „o fată
faină“,  greu  de  căpătat,  aproape  onestă,  dar  totuși  mai  mult
sau mai puțin venală. Și totuși, curioasă moștenire, de la părinți
se vede, aș vrea să mă mărit. L-aș lua pe general, dar e prea
bătrân. Nu vreau să rămân așa de curând văduvă.
Felix  rămase  foarte  impresionat  de  această  autobiografie.
Asemănarea  dintre  destinul  Otiliei  și  al  Georgetei  îl  izbi.  În
definitiv, și el se afla în aceleași condiții. Erau, toți, copii care
nu se bucuraseră de o familie cordială. Întinse mâna și o puse
în  semn  de  simpatie  mută  pe  o  mână  a  Georgetei.  Aceasta,
211
G. Călinescu
recunoscătoare  pentru  gestul  fratern,  îl  mângâie  din  nou  pe
obraz, gest care aruncă în fundul sufletului lui Felix o ușoară
nemulțumire. De ce oare, își zicea, fetele îl mângâie așa, ca
pe un copil mic? Nu inspira el nici o încredere virilă?
— Dar tu... ah, iartă-mă... dar dumneata ești tot cam așa,
fără  părinți.  Te  simți  singur,  nu?  Și  de  Otilia  am  auzit  că  are
tată vitreg. Spune-mi drept, ce fel de fată e Otilia asta? Mi se
pare că o iubești. Cum se poartă? La vârsta asta, voi, tinerii,
jucați tot sufletul pe o carte. Trebuie să fii mai blazat.
— Otilia e o fată admirabilă, o fată superioară, spuse Felix,
căpătând încredere și bucuros în fundul sufletului de a vorbi cu
cineva  despre  problema  care-l  chinuia  îndeosebi.  E  o  fată
admirabilă, dar n-o înțeleg.
Și  începu  să-i  spună  toate  îndoielile  lui  despre  Otilia,
relațiile cu Pascalopol, plecarea la moșie, cu atâta aprindere
confesională, încât o lacrimă gratuită, din exces de sensibilitate,
se strânse într-un ochi, fără a fi avut deloc impulsiunea de a
plânge. Felix făcu gestul de a se freca la ochi și de a reacționa
împotriva acestei false impresii, dar gestul fu atât de stângaci,
încât ochii stimulați se umplură și mai mult de lacrimi. Georgeta
crezu cu dinadinsul că Felix plânge.
— O, ce copil ești, zise ea cu o alintare în glas, care făcea
și mai simpatică fața ei rotundă, de porțelan, ce copil ești! Dar
nu trebuie să plângi! Poate și ea te iubește. Așa suntem noi,
femeile,  capricioase,  bizare.  Eu  o  înțeleg  foarte  bine.  S-a
plictisit de atâtea mizerii, n-a voit să-ți tulbure viitorul. Și eu
dacă aș fi în locul ei aș fi făcut la fel. Te-aș fi cruțat. Ești așa de
tânăr! De ce să vezi toate lucrurile în negru?
Deși nu plânsese, neputând să-și ascundă lacrimile venite
din  senin,  Felix  le  lăsă  să  se  rostogolească  pe  obraz.  Aceste
lacrimi fiziologice îi deșteptară însă un sentiment adevărat de
consolare și se simți mulțumit ca un copil mângâiat. De teamă
ca lucrul să nu se mai repete, se ridică să plece.
— Pleci? zise Georgeta. Îmi pare rău că te-am întreținut cu
fleacuri. Un tânăr nu vine la o „fată faină“ ca să asculte astfel
de confesiuni. Ești simpatic, îți repet. Nu vreau să te seduc în
212
Enigma Otiliei
paguba dragostei dumitale. Stimez pe Otilia numai prin felul
cum îmi vorbești despre ea.
— Îți mulțumesc, zise Felix sărutându-i mâna îndelung.
—  Însă  poți  fi  credincios  unei  femei,  chiar  făcându-i  mici
infidelități cu o alta. E un fel de a o prețui prin comparație. |i-am
spus, sunt o fată cuminte până la un punct, dar nu sunt o sfântă.
A  păcătui  cu  un  tânăr  simpatic  este  acum  pentru  mine,  fără
ipocrizie, singura distracție în viață. Îți dau voie să vii oricând
ca să încerci să mă tragi pe calea pierzării.
Felix înțelese îndemnul spiritual al fetei, dar o sfială grozavă
îi paraliza orice gest. Se simți stupid. Dorea din tot sufletul pe
această  fată  simplă  și  grațioasă  și-și  dădea  seama  că  răceala
lui era jignitoare pentru o femeie care mersese atât de departe.
Luă amândouă mâinile Georgetei și le sărută și pe o parte, și
pe alta. Se afla lângă ușa de la intrare. Georgeta zâmbi.
— Ah, zise Georgeta, ești de o timiditate!
Și  prinzându-i  capul  între  mâini,  îl  sărută  cu  putere  și
prelung pe buze.
Felix  ieși  amețit  pe  ușă,  fericit  și  totdeodată  înciudat  de
stângăcia lui, de situația, deplorabilă pentru un bărbat, de a fi
sedus de o femeie.
213
G. Călinescu
CUPRINS
XII
Peste câteva zile, Felix primi o carte poștală ilustrată care-i
făcu să-i tresară inima la-nceput, și-apoi îl cufundă în tristețe și
mai mare. Pe o vedere de la Paris (eternul Turn Eiffel), recunoscu
scrisul Otiliei. Fata îi trimitea scurte salutări din Franța, unde
nu spunea cu cine se află, întreba de moș Costache și de el și-l
ruga  să-i  scrie,  dându-i  un  număr  oarecare  pe  rue  de  la
Michodiÿre. Lucrul acesta nu l-ar fi bănuit niciodată. Ce căuta
Otilia la Paris, mai ales cu cine? Fără îndoială, cu Pascalopol.
Sufletul i se umplu de amărăciune. Dacă Otilia s-ar fi dus la
moșie, asta ar mai fi mers. Era un gest de plictiseală care se
scuza, mai ales că moșia era un loc de delectare primăvara.
Dar la Paris, era altceva. Otilia petrecea, se bucura, dormea
poate în aceeași cameră cu Pascalopol, trecea drept soția lui,
dacă nu era, legal sau nelegal. La Paris, Pascalopol înceta de
a mai fi un simplu protector patern. Un om în vârstă, care duce
minorele  în  străinătate,  e  un  corupător.  Felix  îl  urî.  „Ce  fată
fără  suflet,  în  orice  caz,  Otilia  asta!    se  gândi  el.  Pleacă  de
atâta vreme de acasă și nu scrie un rând lui moș Costache, pe
care  spune  că-l  iubește.“  Felix  luă  o  fotografie  a  Otiliei  și  o
privi  îndelung.  Ciudat,  ochii  limpezi  ai  fetei  dezmințeau
proastele  lui  opinii.  Cine  știe  dacă  nu  erau  și  alte  motive  la
mijloc  în  această  familie  ciudată,  pe  care  n-o  cunoștea
îndeajuns?! Moș Costache nu se purtase în așa chip încât să
merite recunoștința fetei. Felul cum îl tutela pe el, speculându-l,
era o dovadă. Rămânea însă excesul de intimitate cu Pascalopol.
Mărturisi că nu înțelegea nimic și se simți descurajat. O iubise
pe Otilia, dar purtarea ei nu-i dădea nici o speranță. Era zadarnic
să se mai înșele.
Felix comunică scrisoarea lui moș Costache, care o înregistră
cu un răgușit „Daaa?“ lipsit de semnificație hotărâtă, părând
214
Enigma Otiliei
mai  degrabă  mândru  de  aventura  fetei,  acesta  spuse  vestea
Marinei, și Marina o trecu mai departe. Aurica chemă palidă
pe Felix la portiță.
— Domnule Felix, e adevărat că ai primit o scrisoare de
la  Otilia?
— Da, îmi scrie de la Paris.
Aurica  rămase  cu  gura  căscată.  Apoi  fugi  iute  în  casă  și,
vânătă  la  față,  vorbi  cu  glasul  sugrumat  cu  care  se  vestesc
catastrofele:
— Mamă, ai știut asta? Otilia e la Paris.
Aglae  suferi  și  ea  o  scurtă  convulsiune  a  mușchilor  feței,
dar nu-și schimbă poziția pe scaun. După puțin timp, rezumă
numai într-un cuvânt toată firea ei:
— Scârbă!
— Deșteaptă fată! comentă Stănică știrea, când o află. Știu
că se descurcă-n viață!
— Dumneata numești deșteptăciune, zise Aurica, să pleci
fără rușine cu un bărbat în străinătate?
—  Da!  decretă  Stănică.  Numesc  deșteaptă  o  femeie  care
sucește capul bărbaților. îsta e rostul femeii.
Aurica  privi  țintă  în  dușumea,  pătrunsă  de  argument.
Suferința feței sale dovedea că în fond era de aceeași părere.
Felix, noros, se duse ca un om care vrea să se sinucidă la
Georgeta și se purtă în așa chip, încât fata, inteligentă, înțelese
tulburarea  și  dorința  lui  ascunsă  și-i  ușură  cu  îndemânare
manifestarea. Felix se bucură din plin de darurile pe care i le
putea  oferi  fata,  dar,  cu  toată  frumusețea  excepțională  a
acesteia, îl uimi mai cu seamă simplitatea cinismului ei, grația
firească  cu  care  putea  să  treacă  de  la  gesturile  cele  mai
îndrăznețe  la  convorbirea  prietenească.  Simți  pentru  ea
recunoștință, dar înțelese totdeodată că numai pe Otilia o iubea.
Pentru  Otilia  avea  o  spaimă  mistică  și  nu  și-ar  fi  închipuit-o
niciodată în atitudini scabroase. Sufletul lui, capabil de exaltări,
era  puțin  jignit  de  indiferența  blazată  cu  care  se  oferise
Georgeta, de lipsa de importanță pe care o dădea întâmplării.
Ea  îl  privea  cu  simpatie  și  curiozitate,  îndepărtându-i  de  pe
215
G. Călinescu
ochi o șuviță de păr, sărutându-l, însă cu acel aer de detașare
profesională al femeilor care se amuză de orice nouă cucerire.
Georgeta îl puse pe Felix pe programul ei:
— Îmi placi foarte mult, îi zise, poți să vii când vrei să mă
vezi,  dar  niciodată  seara  și  nici  sâmbăta.  Nu  trebuie  să  te
întâlnești cu generalul meu.
Felix ședea totuși încurcat, și Georgetei i se păru că ghicește
motivul luptei lui interioare.
— Te aleg ca pe un fel de logodnic simbolic. Vreau să cunosc
și eu tulburările unei fete oneste. Să nu-mi faci nici un fel de
cadou, că mă supăr. În schimb, uite, îți dau eu un ac de cravată,
ca să nu mă uiți! Nu te teme! Proprietarul lui a murit. Trebuie
să știi că sunt relativ, o! relativ, așa de onestă, încât poți fi într-
adevăr mândru de cucerirea ta, și-ți dau voie să ți-o trâmbițezi
la  lume,  fiindcă  generalul  meu  nu  crede  nimic.  Nu  fi  prost,
adăugă ea, sărutând încă o dată pe Felix, pe fața căruia plutea
o  ușoară  incredulitate,  dacă  auzi  pe  câte  un  tip  spunând  că
vine la mine, că sunt așa și pe dincolo, să știi că se laudă. E
paradoxal, dar așa e: nu sunt o... (Georgeta suflă cuvântul în
urechea lui Felix). Însă, te rog, să nu te îndrăgostești de mine,
nu vreau să te am pe conștiință. Am gânduri nebune matrimo-
niale, dar nu mi-aș ierta să te stric. În definitiv, e mai bine să te
porți cu mine cum te-ai purta cu o... (și îi suflă din nou cuvântul
în ureche).
La plecare, Georgeta își aduse aminte de ceva:
— Ascultă, zise, treci neapărat pe la Iorgu, la restaurant!
Vrea să-ți vorbească urgent, nu știu ce. Fă-mi negreșit acest
serviciu,  fiindcă  Iorgu  e  un  om  de  care  noi,  „artistele“,
avem  nevoie.
Felix ieși de la Georgeta mai optimist, cu o încredere în
viață mai solidă. O mândrie virilă liniștită îi regulariza bătăile
inimii. Georgeta era întâia femeie pe care o cunoștea carnal,
lucru pe care se străduise să-l ascundă Georgetei însăși, din
vanitate. Nu și-ar fi putut închipui că o cucerire poate fi atât
de  simplă,  fiindcă  nu  se  îndoia  de  sinceritatea  Georgetei.
Timiditatea de până acum i se vindecă aproape toată, dintr-o
216
Enigma Otiliei
dată,  și  simți  că  cu  altă  femeie  ar  ști  să  se  poarte  de-aci
încolo cu alt tact. Lucru curios! Otilia îi apăru din nou scuzabilă
și  se  învinovăți  de  a  fi  avut  bănuieli  nedrepte  asupră-i.
Pascalopol era un om de un mare bun-simț și nu se putea ca
el  să  fi  fost  așa  de  lipsit  de  respect  față  de  moș  Costache,
încât să-i răpească fata ca pe o întreținută oarecare. Își refăcu
fața  Otiliei,  buclele  ei,  aruncate  peste  urechi  cu  ajutorul
pieptenului, râsul ei și simți că nimic nu era comun între ea și
Georgeta, deși amândouă erau foarte inteligente și fine. Otilia
era îndrăzneață, dar inocentă în toate vorbele ei, de o bruschețe
de soră. Dacă ar fi avut-o din nou alături, ar fi îngenuncheat,
și-ar  fi  pus  capul  în  poalele  ei,  s-ar  fi  ferit  să-i  spună  și  cel
mai neînsemnat cuvânt dubios. Otilia era de o ștrengărie atât
de castă, că îndoielile lui, acum vedea, erau ridicole. El însuși
observă acest lucru ciudat. În loc ca întâmplarea cu Georgeta
să-i  fi  deșteptat  cinismul  viril,  să-l  fi  făcut  mai  pozitiv  în
plăceri,  dimpotrivă,  îi  limpezise  spiritul,  îl  făcuse  mai  apt
pentru dragoste. Se hotărî să scrie numaidecât Otiliei. Luă o
hârtie și așternu aceste cuvinte:
„Dragă  Otilia,
Plecarea ta neașteptată, hoțească a zdruncinat în mine, la
început,  toate  credințele.  Aveam  o  rațiune  în  viață  și  îmi
îndeplineam datoria cu sfințenie față de ea. Și tocmai tu m-ai
înșelat, așa cel puțin mi s-a părut. Mă iubești sau nu mă iubești,
mi-e frică sa te mai întreb, după cum mi-e frică să-ți cer să-mi
spui cu ce prilej ești la Paris și cum trebuie să te numesc eu de
aci înainte. Însă cred iarăși în tine, și eu, din partea mea, mă
voi  ține  de  cuvânt,  voi  face  adică  așa  încât  să  te  fi  meritat,
dacă tu ai avut vreodată de gând să-ți arunci ochii asupra mea.
Moș Costache e sănătos.
Felix“
Felix aruncă scrisoarea la cutie și se îndreptă spre restau-
rantul lui Iorgu. Acesta îl primi cu mare ceremonie. frecându-și
mâinile,  îl  vârî  într-un  fel  de  birou,  îl  întrebă  dacă  dorea  să
consume  ceva  și,  la  negațiunea  timidă  a  lui  Felix,  comandă
217
G. Călinescu
din proprie inițiativă siropuri, prăjituri, asigurându-l că sunt de
cea mai bună calitate. Felix era curios să afle motivul chemării
și  nu  izbutea  să  găsească  o  ipoteză  oricât  de  puțin  valabilă.
Iorgu,  cu  multe  gâfâituri  și  frecături  de  mâini  și  o  dificultate
ieșită din dorința de a vorbi distins, își expuse cazul:
— Domnule Felix, te-am chemat, și să mă ierți c-am îndrăznit,
te-am chemat fiindcă știu ce om de treabă sunteți și sunteți și
rudă cu domnul Giurgiuveanu. (Iorgu amesteca persoana a doua
singulară  cu  a  doua  plurală,  după  impresiile  momentului.)
Domnule Felix, dacă ai vrea să-mi faci un serviciu, ți-aș mulțumi
ca la un frate. Noi am vârât capital mare în afacerea asta și nu
zic că nu merge, nu vreau să supăr pe Dumnezeu (Iorgu se închină
superstițios), dar e negoț delicat, din orice se strică. Aici totul e
să ai vad, să știe lumea de unde să te ia. Dacă mă mut, sunt un
om pierdut. Domnul Giurgiuveanu e proprietarul localului, cum
știi și dumneata, și nu pot să mă plâng. Am plătit cinstit și am
rămas.  Dar  acum  am  aflat  că  unchiul  dumitale  vinde  casele.
Îmi vin samsari mereu. Dacă vine alt proprietar, ce mă fac eu?
Îmi mărește chiria, asta nici vorbă, aș da și mai mult, deși ș-așa
e greu. Dar umblă concurența. E cineva care vrea să mă scoată
de aici și să deschidă el restaurant. Domnule Felix, nu te uita
la noi că părem oameni cu stare, avem riscurile noastre. Uite,
eu am copii mari, unul, să-mi trăiască, e ca dumneata, student
la Drept, aș vrea să-l cunoști, ne face onoare mare. Eu trebuie
neapărat să stau aici. (Iorgu împreună mâinile și vorbi lui Felix
în așa chip, încât se părea că tratează cu el.) Domnule Felix,
cumpărăm noi casa, dăm cât se cere, ne împrumutăm, în fine,
facem ce facem, suntem negustori români, cinstiți, dumneata
ai auzit de Iorgu. De ce s-o ia altul, când noi am lăsat atâția
bani ca chirie?
—Eu, se apără ușor Felix, am toată bunăvoința, însă moș
Costache nu prea vorbește de astea cu mine.
— Domnule Felix, urmă Iorgu, mai cu aprindere, nu-ți cer
mare lucru. Să vezi cum stau lucrurile și te rog să nu te superi
de ce-am să-ți spun. Eu am vorbit cu domnul Stănică de chestia
asta, i-am dat și onorarii și mi-a făgăduit marea cu sarea. Da
218
Enigma Otiliei
nu  mi-a  adus  nici  un  răspuns,  mă  tot  poartă  cu  vorba.  Un
chelner de la mine mi-a spus că l-a văzut cu amicul care mă
sapă pe mine. Știi, să nu te superi, dar domnul Stănică e un
om, cum să zic...
— Nu mă supăr, protestă Felix, zâmbind, însă ce trebuie
să  fac?
Iorgu se înveseli.
— Să-i vorbești domnului Giurgiuveanu, poate nu i-a spus
nimic,  așa  bănuiesc  eu,  să-i  spui  că  vreau  eu  să  cumpăr,  că
dau cât cere, să mă cheme să stăm de vorbă. Eu aș fi venit, dar
n-am vrut să mă vază lumea, am crezut în domnul Stănică.
Felix făgădui, și Iorgu, în culmea satisfacției, se repezi să-i
ofere fel de fel de lucruri, îi strecură în buzunar țigări exotice,
bomboane.
— Am să mă uit la dumneata ca la un tată, pardon, ca la
un frate!
La colțul străzii, Stănică răsări ca din pământ.
— Ha, ha, tipule, te-ai dezghețat bine, frecventezi localurile
de perdițiune! Bravo, te felicit. Dar ce cauți la ora asta? Te-am
văzut cu Iorgu. Spune-mi drept, ce-ți spunea? Ești tânăr încă, naiv,
ăsta  e  vulpe  bătrână,  își  face  treburile  cu  dumneata.  Spune-mi
drept  (Stănică  îl  privi  pe  Felix  în  ochi),  te  sondează  în  chestia
localului, ți-a spus ceva de contract, de vreo vânzare?
— Nu! minți Felix, devotat lui Iorgu, din instinct. Stănică
se uită incredul.
— Zău? Dar e în stare! Să nu te uiți la el. îsta e un pungaș
care a făcut milioane, pe spinarea mea, a dumitale, a cui vine
să-și lase banii aici. Ce-ar vrea el? Să ia un local splendid pe
nimic?  Moș  Costache  nu  vinde,  mi-a  spus  mie,  pe  cuvântul
meu de onoare. De ce să vândă? Să risipească averea? Ar fi o
dobitocie. Tot ce are lasă Otiliei, ascultă-mă pe mine. (Stănică
zgâlțâi pe Felix de haină.) E în interesul dumitale. Ai s-o iei pe
Otilia de nevastă, nu spune nu, doar nu vrei s-o iei goală. Nu fi
prost! Interesul nostru e ca moș Costache să nu vândă nimic.
Nici nu sufla vorbă bătrânului de asta, că se supără foc. Nu-i
place să-i bați capul. Astea sunt escrocherii de-ale lui Iorgu,
219
G. Călinescu
care-și  închipuie  că  ar  putea  să  dea  o  lovitură,  și  cu  câteva
chirii să devină proprietar. Să vrea să facă asta moș Costache,
și dumneata, ca tânăr cinstit, viitor ginere, sa-i spui: Nu, moșule.
În timpul vorbirii, Stănică, zărind ceva în buzunarul lui Felix,
vârâse  mâna:
— Ia te uită, pezevenghiul! El ți-a dat astea? Astea-s țigări
de contrabandă, eu i-am făcut afacerea.
Și Stănică vârî una în gură, lăsând pe celelalte în buzunarul
lui Felix. Apoi se răzgândi.
— Parcă nu fumai!
— Nu!
— Atunci, dă-mi-le mie, nene, e păcat să te joci cu ele, ca
copiii  mici.
Felix îl asigură că va fi discret și dădu să plece, dar Stănică
îl ținu de haină.
— Stai, frate, unde fugi așa? Ai mai fost pe la Georgeta?
Acel „mai“ familiar dovedi lui Felix că Stănică era în curent
cu vizitele lui la fată. Nu putu să mintă.
— Am fost o dată, în treacăt!
Stănică  îl  strânse  tare  de  haină,  cu  amândouă  mâinile,
confidențial.
— Amice, sunt vinovat față de dumneata. Da, sunt vinovat!
M-am purtat neleal. Eu ți-am făcut cunoștință cu Georgeta și
te-am  îndemnat,  mă-nțelegi...  Am  făcut  foarte  rău.  Am  o
răspundere cu dumneata. Te rog eu s-o ocolești pe fata asta. Îți
spun în interesul reputației dumitale, al fericirii dumitale! Ce
știi cine e asta? Am știri rele de tot despre ea. Mi-a spus cineva
lucruri grozave, că ar fi ieșit dintr-un șantan de la Brăila, șantan
de marinari. Azi să n-ai încredere în nimeni. Fata asta poate
să-ți  fie  nefastă,  poate  să-ți  transmită,  pricepi...  ești  băiat
inteligent,  ce  naiba,  viitor  doctor.  Dumneata  trebuie  să  te
păstrezi ca un crin pentru Otilia. Las’ că-ți găsesc eu altă fată,
mai  faină.  Georgeta,  îți  spun  între  patru  ochi,  e  o  escroacă.
Are un general, pe care-l toacă...
Uitând  imaginea  lilială  de  la  început  a  Otiliei,  Stănică
adăugă:
220
Enigma Otiliei
— Fiindcă ai fost prost... Să fi fost eu în locul dumitale, azi
Otilia era metresa mea, și aș fi stat eu cu ea acolo frumos în
brațe, în locul lui Pascalopol.
Felix fugi fără să mai asculte, deși Stănică îl strigă, desperat:
— Stai, frate, am ceva să-ți mai spun.
Felix  comunică  seara  lui  moș  Costache  dorința  lui  Iorgu,
făcându-i  acestuia  un  portret  din  cele  mai  măgulitoare,  așa,
din scrupul amical, deși nu-și făcea iluzii asupra prestigiului
său pe lângă moș Costache. Bătrânul bulbucă ochii mari.
— |i-a spus el că cumpără? Auzi dumneata, și cât dă?
— Dă cât ceri. Vrea să discutați!
— Păi, nu mi-a trimis el vorbă prin Stănică zilele trecute,
când l-am întrebat, că nu e amator? Spunea că a cumpărat în
altă  parte.
—  Să  știi  că  nu  e  adevărat.  Domnul  Iorgu  l-a  trimis  pe
Stănică  la  dumneata  tocmai  ca  să  te  roage  să-i  vinzi  casele,
i-a dat și bani pentru asta. I-a dat și mai înainte două sute de
franci de față cu mine, ca să-i prelungești contractul.
Moș Costache răguși brusc și ridică mâinile spre Felix, ca
spre singurul vinovat.
— Pungaș, ticălos, să nu-l mai văd în casa mea! i-am dat
cinci  franci,  înțelegi!  i-am  dat  cinci  franci  pentru  trăsură,  să
mi-l aducă pe Iorgu aici, și-l aștept de trei zile. Măgarul! Mă
vinde dușmanilor! Hai acuma acolo! Să mergi cu mine acolo!
— Unde?
— La Iorgu!
Felix primi cu bucurie propunerea, satisfăcut să îndatoreze
pe acela în care vedea un tată al Otiliei. Își puse alte haine,
îndreptă cravata roasă a lui moș Costache și ieșiră. Fiind cam
departe, întrebă pe bătrân dacă nu vrea sa ia un tramvai sau o
trăsură, Dar moș Costache protestă:
— Ești obosit? Pentru mine, nu! Mergem încet-încet.
Tot drumul, bătrânul bombăni, ocărând în surdină pe Stănică:
pungaș,  escroc  etc.  Ca  să-i  facă  o  plăcere  lui  Felix,  găsi  cu
cale să cumpere de pe drum un fișic cu alune americane, pe
care le ronțăi aproape numai el. Sosiți în fața restaurantului,
221
G. Călinescu
moș Costache trimise pe Felix înainte, spre a preveni pe patron.
Felix se strecură cam stingherit printre mese, fiindcă începuse
să  se  strângă  lumea  (erau  orele  zece),  căutând  din  ochi  pe
Stănică,  pe  care-l  bănuia  la  pândă.  Îl  dibui  pe  Iorgu,  care,
jubilând, se precipită spre ușă, urmărit de Felix, și găsi pe bătrân
în marginea trotuarului, mâncând alune americane.
—  Coane  Costache,  te  voi  binecuvânta  toată  viața  pe
dumneata și pe nepotul dumitale!
Restauratorul  îi  împinse  într-un  gang  îngust  și  obscur  și-i
scoase, pe scări întortocheate și coridoare neașteptate, în birou.
Dindărătul unei uși se auzi un râs asculți de femeie și scârțâitul
apăsat al unor ghete. Era un „separeu“. Moș Costache rumega
alune și pipăia pereții, lemnăria, clanțele, mulțumit de ele.
— Am vârât o avere, coane, în reparații, îi zise Iorgu, ți-am
îngrijit  localul  ca  pe  casa  mea.  Și  acum  s-o  văd  în  mâinile
dușmanilor?
Felix, ajuns în birou, fu cuprins de un scrupul. I se păru că e
o  indiscreție  să  asiste  la  dezbaterile  celor  doi,  mai  ales  că-l
vedea pe moș Costache cam stânjenit și-și zise chiar că nu-i
de  demnitatea  lui  să  se  amestece  în  astfel  de  lucruri.  Îi  era
foame. Fugise acasă fără să mănânce, iar moș Costache îl luase
prea  repede.  Domnul  Iorgu,  auzindu-i  dorința,  dădu  ordine
strașnice să i se întindă într-un separeu masa și să i se ofere tot
ce va pofti, în contul lui. Doi chelneri explicară lui Felix, cu
răbdare  și  vădită  simpatie,  calitățile  tuturor  mâncărurilor,
discutară între ei, se trimiseră, pe rând, unul pe altul la bucătărie
și-l hrăniră pe tânăr cu ceea ce socotiră ei a fi cinstea casei,
turnându-i, într-un batalion de pahare, felurite vinuri. Amețit,
pătruns prin tot trupul de o senzație de bună stare, după acest
chef de unul singur, Felix se gândi deodată la evenimentul de
peste zi. Trăise azi o zi nouă în existența lui, cunoscuse plăcerile
vieții. Fără să-și dea seama cum, se auzi întrebând:
— Dar domnișoara Georgeta nu e aici?
Chelnerul se repezi pe ușă și se-ntoarse curând cu știrea că
domnișoara  tocmai  venise  și-și  dregea  coafura  în  odaia
econoamei. Prin sufletul lui Felix trecură vanități de bărbat cu
222
Enigma Otiliei
amante frumoase și cu avere. I se spuse că domnișoara, auzind
de el, trimisese vorbă că vine și ea, numaidecât. Ceea ce se și
întâmplă. Georgeta intră într-o rochie de satin negru, inundând
odaia de parfumuri, iar chelnerul ieși discret pe ușă.
— Tu, dragule, zise ea, dar ce s-a întâmplat? Tu începi să te
strici? Vai, ce de vinuri!
Georgeta luă capul lui Felix între palme și-l privi serios în
ochi. Apoi gustă din unele vinuri.
— Vinuri tari, observă ea. Ai să te-nveți rău! Eu credeam că
tu dormi acum! Așa înveți tu carte? Să știi că nu te mai iubesc,
dacă te apuci de chefuri. Mi-a spus mie ceva Stănică.
Felix  se  cam  supără  de  morală.  Îl  agasa  aerul  matern.  Se
simțea bărbat în toata firea. Îi explică Georgetei că venise cu
moș Costache pentru niște treburi și că mâncase, pur și simplu.
— Așa? Ei, atunci, iartă-mă. Știam eu că ești băiat cuminte.
Înțelegi că nu pot să am iluzia unei logodnice cu un stâlp de
șantane. Nu știi însă ce rude ai! Stănică al tău e o perlă. De-abia
am  scăpat  de  el.  Cum  ai  plecat  de  la  mine,  a  venit  și  mi-a
făcut o morală strașnică. Întâi mi-a spus că te stric, că el are
răspunderi, că moș Costache te-a dat în paza lui. Apoi a întors
foaia, văzând că râd. Mi-a spus că tu ești un stricat, că ai sedus
pe  Otilia,  care  din  cauza  ta  și-a  luat  lumea  în  cap,  și  pe  o
cumnată a lui. Aurora, Aurica, așa ceva, pe care n-ai mai vrut
s-o  iei  de  nevastă,  în  sfârșit,  că  de  la  Iași  te-a  dat  afară  din
școală pentru scandaluri amoroase. Înțelegi? Tu ai fi o vietate
de apă, cum se zice în argoul nostru, care te dai numai la fete
întreținute, ca să le toci banii. Otilia avea pe Pascalopol, iar
eu pe general. Ce zici?
Lui Felix i se făcu un vârtej în cap și se ridică, împleticindu-se,
de pe scaun.
—  Domnișoară  Georgeta,  zise  el,  cu  glasul  tremurat  de
mânie,  e  adevărat  că  am  dormit  cu  dumneata  azi,  dar  eu  te
respect și te rog să mă respecți, la rândul dumitale.
Georgeta îi puse repede mâna albă și plină de inele la gură:
— Taci, pentru numele lui Dumnezeu, că te aude lumea!
Uf!  Ce  emoții  am!  Sunt,  în  sfârșit,  obiectul  unor  indignări
223
G. Călinescu
romantice. Felix dragă, dar eu n-am vrut să te jignesc, eu nu
cred nimic din toate astea, tu ești un băiat delicios. Eu îți spun
vorbele lui Stănică, așa, ca să cunoști lumea.
Georgeta  puse  un  obraz  al  ei  pe  obrazul  lui  Felix  și,
cuprinzându-l cu mâna de mijloc, îl legănă, îngânându-l ca
pe un copil:
— Prost ce ești! Înțeleg de ce te iubea Otilia! Stănică e un
tip rar, nu-l știu eu? Acum i-a intrat în cap că trebuie să divorțeze
de nevastă-sa și să se însoare cu altă femeie, mai de lume. S-a
oferit să mă ia de nevastă, propunându-mi să cer generalului
să-mi facă o casă pe numele lui. Spune fel de fel de prostii: să
mergem în Argentina, nu știu mai unde, în fine, aiurează. M-aș
mărita cu oricine, bineînțeles nu cu un băiat ca tine, să-i stric
rosturile,  cu  oricine,  îți  zic,  așa,  de  ochii  lumii,  chit  că  apoi
voi da divorț. Dar Stănică nu e serios, și apoi nu mi-aș ierta să
fac să sufere o biată femeie. Ticăloși sunt bărbații, canalii!
Georgeta stărui ca Felix să se ducă acasă, spre a nu fi pândit
de Stănică, și, spre mai multă siguranță, îl duse în biroul lui
Iorgu, unde moș Costache, foarte mulțumit, mânca alune dintr-o
farfurie plină vârf. Iorgu părea în culmea satisfacției și arunca
lui Felix priviri recunoscătoare. Cei doi plecară, însoțiți până
în ușa gangului de Iorgu, care-i sui într-o trăsură, dând ordine
birjarului cunoscut să-i ducă în contul lui.
— V-ați învoit? întrebă Felix.
— Hîhî, mormăi Costache, ronțăind din alunele cu care-și
umpluse  buzunarele.  Apoi  își  dezvoltă  gândul  între  două
mestecări. „Dacă nu mai sunt legi în țara asta și nu poți să lași
ce-i  al  tău  cui  poftești,  vând  mai  bine.  Dau  eu  cui  vreau,  și
dumnealor să ia vântul.“
Și bătrânul scuipă afară din trăsură o pieliță de alună și-și
suflă apoi, zgomotos, nasul.
„Poate că bătrânul, medită Felix când fu în pat, nu e chiar
așa de rău cum îmi închipui. Avariția lui e mai mult o manie,
dar o iubește pe Otilia și se gândește mereu la ea.“
Luă  un  tratat,  îl  desfăcu  și  începu  să  citească,  gândurile
însă  îi  zburau  departe.  Ducea  o  existență  cam  agitată,  puțin
224
Enigma Otiliei
potrivită studiului. Prea multe senzații tari încerca în vremea
din  urmă.  Nu  era  un  an  de  când  picase  aici  dintr-un  mediu
provincial și monoton și cunoscuse dragostea spirituală și pe
cea  fizică,  răutatea  oamenilor,  lăcomia,  nepăsarea,  invidia,
ambiția. Era liber, și totuși neliniștit, lipsit de ocrotire. Se simțea
mai degrabă singur pe lume, părăsit. Crezuse în Otilia, și Otilia
îl trădase. Georgeta era „o fată faină“. Ea însăși îl sfătuia să n-o
ia  în  serios.  De  vreme  ce  nu  avea  nici  o  legătură  aici,  ar  fi
putut în anul următor, când devenea major, să plece în Franța
și să-și urmeze acolo studiile. Cu ce ar fi scos din casa din Iași
ar fi putut trăi. Felix ridică din nou cartea în fața ochilor, când
deodată auzi glasuri feminine, printre care i se păru că distinge
pe  cel  al  Marinei,  apoi  un  zdupăit  pe  scări.  Un  pumn  lovi
violent în ușă.
— Domnule Felix, domnule Felix, striga un glas subțire,
în panică.
— Cine e?
— Sunt eu, Aurica. Moare tata! Vino, te rog, repede jos...
Felix  sări  zăpăcit  din  pat,  își  aruncă  o  haină  pe  el
și-ntredeschise puțin ușa. Zări pe Aurica tremurând, cu un
pardesiu aruncat peste cămașa de noapte.
—  Vino,  te  rog,  că  i-a  venit  rău,  am  trimis  pe  Marina
după doctor!
Felix începu să se-mbrace repede. Graba îl întârzia și mai
rău. Pe când își dibuia lucrurile, dădu de caietul lui Simion
și-l deschise în treacăt. Era plin de cuvinte fără legătură între
ele,  cele  mai  multe  din  domeniul  Bibliei,  scrise  caligrafic,
regulat, însă cu mari tremurături. Părea caietul de exerciții la
caligrafie  al  unui  școlar.  Întâmplarea  îl  indispuse.  Când  se
gândi că mai târziu, ca doctor, îl vor chema așa, în mijlocul
nopții, cariera nu-i surâse deloc. Își zise că se va dedica cu
totul științei. Se dădu, în sfârșit, jos. Costache ieșise și el în
cămașă, cu un surtuc deasupra și cu un fes de lână pe cap.
Era comic, în toată puterea cuvântului, încât Felix nu putu să
nu  zâmbească.  Fuma  și  scotea  fumuri  groase  pe  întuneric,
care dădeau aerului luciri albe.
225
G. Călinescu
— Du-te, zise moș Costache, du-te să vezi ce are bietul
Simion!
Felix trecu în curtea cealaltă, intră în casă, și-n sufragerie,
unde  se  vedeau  încă  vestigiile  nestrânse  ale  mesei  de  seară,
dădu  de  Stănică,  care  fuma,  întors  cu  spatele  și  ochind  prin
dulapuri. „Omul acesta, gândi Felix, e inevitabil.“ Când îl zări,
Stănică îi făcu cu ochiul și-i spuse în șoaptă:
— E rău de tot, se curăță babalâcul. Apoplexie, cu siguranță.
L-a  lovit  damblaua.  Am  stat  aici  cu  el  la  masă  până  pe  la
unsprezece, pe urmă a plecat și am auzit pe Aurica strigând
că-i vine moșului rău.
Aglae  apăru  și  ea,  încruntată,  părând  mai  mult  mânioasă
decât  speriată.
— Parcă și-a mai venit în fire, zise ea, l-am frecat cu oțet
aromatic.  A  mâncat  ca  un  bivol,  asta  e  tot.  Sunt  moartă  de
oboseală. Omul ăsta o să mă bage în pământ. Și nu mai vine
toanta aia de Marina cu doctorul! Trebuia să se ducă Titi. Nici
nu știu cui seamănă băiatul ăsta, așa de nesimțitor e. Nici n-a
vrut să se scoale! Doarme dus.
— E chestie gravă, comentă Stănică, din plăcerea de a vorbi.
La  vârsta  asta,  pierderea  de  cunoștință  ce  poate  să  fie  decât
dambla? De trezit, se trezește el, dar e de văzut cum. Poate i
s-a paralizat un braț, un picior, astea sunt accidente clasice.
—  Ba  să  mă  ferească  Maica  Domnului  de  așa  pacoste.
Decât așa, mai bine să-l ia Dumnezeu.
— Îl ducem la spital.
Aglae privi pe Stănică în ochi, încruntat.
— Că doar n-o să-l țin aici, unde sunt copii! Păcatele lui, el
și le cunoaște.
Felix se căi că venise. Se auziră de afară pași, și un bărbat
cu barbișon, înalt, grav intră înăuntru, călăuzit de Marina. Era
plictisit, cu privirea fără interes, profesională, vădit contrariat
că fusese sculat din somn.
— Unde e pacientul? întrebă el.
Aglae îl duse în dormitor, urmată de Stănică. Acesta făcu
semn cu ochiul lui Felix, să intre și el. Marina închise convoiul,
226
Enigma Otiliei
așezându-se în pragul ușii. Dormitorul, spațios, semiobscur, avea
între ferestre două paturi mari cu tăblii de nuc, cu voluminoase
suluri  de  lemn.  O  lampă  cu  abajur  strejuia  pe  o  noptieră.
Olimpia ședea pe marginea unui pat și ținea mâna bolnavului
încă  nevăzut.  Aurica  privea  galbenă,  spălată  de  dresuri,  mai
de departe. Un miros pătrunzător de oțet aromatic se amesteca
cu o duhoare neplăcută de dormitor închis. Doctorul făcu semn
să  se  deschidă  un  geam  și  se  așeză  pe  marginea  patului,  pe
locul  părăsit  de  Olimpia,  în  vreme  ce  toți  ceilalți,  plini  de
curiozitate,  făcuseră  cerc  în  jurul  patului.  Acum,  Simion  se
vedea răsturnat pe spate, cu ciocul în sus, răsuflând încet. Pieptul,
descoperit, îi lăsa afară o perie de tuleie, un picior gol, vânos
ieșea  din  plapumă.  Doctorul  îl  luă  cu  amândouă  brațele  și-l
așeză bine pe pernă, îi desfăcu pleoapele și-i privi ochii, apoi
îi luă pulsul. În timp ce număra mintal, întrebă:
— Cum i-a venit?
— S-a sculat de la masă și s-a dus să se culce, și atunci a
căzut  jos.  Eu  nu  l-am  văzut.  A  mâncat  prea  mult.  Mănâncă
prea mult, domnule doctor. Cineva mi-a spus că ar avea diabet.
Doctorul  nu  dădu  nici  o  importanță  vorbelor  Aglaei  și-și
pregăti o seringă.
— I-ați făcut analizele?
— S-a făcut, domnule doctor, sări Stănică.
Aglae  întinse  o  hârtie,  doctorul  o  examină  mahmur,  apoi
zise aspru:
— N-are nici un diabet.
Când acul se înfipse în una din fesele concave ale lui Simion,
acesta gemu puțin, apoi începu să miște capul și să privească
pe doctor pe sub gene.
— Cum te simți? întrebă acesta.
Simion îl scrută atent, dar nu răspunse.
— Nu poți să vorbești? strigă doctorul. Ia ridică-te.
Simion  se  ridică  puțin,  zâmbi  prostește,  mișcă  puțin
buzele  și  tăcu.
— Probabil afazie, vorbi doctorul, ca pentru el.
— Ce este aia? întrebă Aglae.
227
G. Călinescu
Doctorul o privi cu dispreț și zise:
— Și-a pierdut graiul, deocamdată, așa cred.
— Cum așa? E grav? întrebă Aglae, scandalizată și plictisită.
—  Depinde  de  cauză.  Asta  n-o  putem  ști  acum.  Să  stea
liniștit în pat și mai ales să-l păzească cineva, asta e esențial.
Și să mă chemați.
Doctorul ceru să se spele pe mâini, făcu operația cu răceală,
aruncând pe sub pleoape ochiri în jurul lui, spre a vedea dacă
i se aduce onorariul. Stănică o luă de braț pe Aglae și o duse în
odaia  vecină:
— Trebuie sa-i plătești doctorului vizita de noapte. Dă-mi,
că-i dau eu, un pol. De câte cinci, ca să pară mai mult.
— Câât? se indignă Aglae.
—  Doctor  mare,  motivă  Stănică,  nu  primește  mai  puțin.
Aglae scoase banii, bodogănind:
—  L-a  găsit  acum  să  se-mbolnăvească,  tocmai  când  sunt
mai supărată cu copiii ăștia.
Stănică îi luă banii din mână, fără s-o mai asculte, și ieși în
întâmpinarea  doctorului,  care  se  pregătea  să  plece.  Îl  luă
ceremonios de braț și-l scoase pe ușă, într-un chip cam caraghios,
căci  gesticulația  lui  afectată  contrasta  cu  afectarea  cu  care
doctorul își păstra rigiditatea. Afară, Stănică strecură doctorului
onorariul în mână și se crezu dator, ca de obicei, să ia informații.
— Domnule doctor, ne dăm seama foarte bine că e grav,
dar  suntem  tari,  pacientul  e  în  vârstă,  de  acum  încolo  ne
așteptăm la orice. Spuneți-mi verde, tăiați în carne vie, doar
sunt bărbat, ce Dumnezeu!
Doctorul căută să scape de orice preciziune pășind repede
spre poartă, în vreme ce vorbea, ceea ce jigni pe Stănică.
— Este un ictus, cu atac afazic, așa mi se pare, în aparență
foarte  ușor.  Tocmai  astea  sunt  primejdioase.  Nu  pot  să  mă
pronunț până nu fac examenul amănunțit al bolnavului. Poate
să fie și altceva. Nu pot să anticipez. Trebuie să-l supravegheați,
să vedem cât durează criza.
— Atunci e grav, domnule doctor?
Doctorul  ridică  din  umeri  și,  înălțându-și  gulerul  hainei,
fiindcă sufla un vânt subțire, porni fără să răspundă.
228
Enigma Otiliei
„Pungași de doctori! Îți iau banii degeaba.“
În fond, Stănică era impresionat, și o tremurătură îi străbătu
tot trupul. Va să zică, Simion putea să moară. O duioșie nespusă
îi trecu prin suflet, de care fu, în același timp, mândru.
„Ce canalii sunt oamenii! gândi el. Aglae, soacră-mea, e o
vrăjitoare, n-are inimă nici de un gram. Îi moare bărbatul, și se
tocmește cu doctorul. Și e plină de bani. Iar Olimpia asta stă
ca o dobitoacă, nu cere nimic, nu descoperă nimic, o să moară
toți,  și  n-o  să-i  rămână  nici  un  ac.  Mi-am  legat  viața  de  o
insensibilă. Firește, moare ta-su, și Titi se leagănă. Ce idiot!“
Până în casă, Stănică trecuse printr-un șir întreg de asociații,
al  căror  punct  de  plecare  îl  uitase.  Olimpia  se  pregătea  să
plece. La fel făcea și Felix. Simion adormise, și Aglae era de
părere să-l „lase dracului în pace“ că n-are nimic. Indigestie!
— Unde te duci? întrebă Stănică pe Olimpia.
—  Acasă,  unde  să  mă  duc?  Până  când  am  să  stau  pe
capul altora?
—  Tocmai  acum,  când  e  tată-tău  bolnav?  N-ai  auzit  că
trebuie supravegheat?
—  Are  cine  să-l  supravegheze,  n-avea  grijă.  E  Aurica,  e
Titi. M-am plictisit să tot fiu pe drumuri. De altfel, și dumneata
să  faci  bine  să  mai  stai  pe  acasă.  Eu  sunt  femeie  măritată,
sau ce sunt?
— Dragă Olimpia, se încercă Stănică să-și împace nevasta,
care privea în sus, marțial din cauza fălcilor prea pline, tu știi
cum e un avocat, trebuie să alerge, să fie pretutindeni. Dacă
n-avem și noi avere ca alții! Nu e așa, domnule Felix?
—Ce ai cu domnul Felix? Eu vorbesc cu tine. Am să-l rog
pe  domnul  Felix,  care  te  întâlnește  mai  des,  să  te  pună  sub
observație, să-mi spună cu ce femeie te întâlnești mereu, cine
e Georgeta ceea de care tot aud.
— Poftim! se miră Stănică, privind pe Felix. Iată o femeie
care  nu  înțelege  situațiile.  Eu  sunt  ca  un  doctor,  înțelegi?  Eu
am  contact  cu  toate  clasele  sociale.  Dacă  o  artistă  îmi  cere
concursul, pot să-i întorc spatele?
229
G. Călinescu
— Ce artistă, ce artistă? îi tăie Olimpia vorba. E o...
Stănică se arătă pudic și indignat:
— Iubito, niciodată n-ai fost așa nervoasă. E de față domnul
Felix, avem un caz nenorocit în familie, acum te-ai găsit să-mi
faci scene? Ai și tu dreptate, vom discuta acasă.
Cei trei ajunseră în curtea casei lui moș Costache, fiindcă
Stănică ținuse să-l conducă pe Felix. În dreptul casei auziră un
pârâit grozav și o șoaptă cavernoasă, care-i făcu să tresară:
— Ei! Ce s-a întâmplat?
Era  moș  Costache,  care  împinsese  ușa  gotică  și  întreba.
Stănică intră numaidecât înăuntru, gata să se sustragă reproșurilor
Olimpiei.
—  Ce  s-a  întâmplat?  I-a  venit  rău  puțin,  dar  ce  are,
Dumnezeu știe!
— Doctorul ce-a zis? întrebă moș Costache.
— Doctorul! se supără Stănică. Un pungaș. Vine, te pipăie
și spune că nu știe precis. |i-ai ales meserie bună, amice! A
spus că să vadă mai târziu. Icter, ictus, așa ceva.
— Ictus, confirmă Felix.
—  Asta.  Pentru  asta  cere  douăzeci  de  lei.  Îi  dau  proștii.
I-am dat numai zece.
Stănică scoase din buzunar două piese de argint și le jucă
puțin în mână, apoi le vârî în buzunar.
— Dă-le încoace! zise Olimpia, avidă.
— Lasă, acasă! protestă Stănică.
În  sfârșit,  cei  doi  plecară.  Felix  se  întoarse  în  odaia  lui  și
luă un tratat de Patologie generală, pe care îl avea de la tatăl
său. Răsfoi prin el, în scopul de a găsi cazul lui Simion. Atacul
afazic  putea  fi  un  aspect  al  unei  simple  congestii  cerebrale,
dar  putea  fi  și  altceva.  Acest  altceva,  Felix  refuză  să  și-l
închipuie măcar. Era cu neputință. Un molâu ca Simion! Luă
iar  caietul  bătrânului  și  privi  cuvintele  scrise  în  el.  N-aveau
nici o legătură logică între ele, totuși, un fir asociativ părea să
le înlănțuie. Probabil că Simion făcuse exerciții de caligrafie,
ca unul căruia îi plăceau lucrările manuale. Însă i-l dăduse ca
o contribuție la binele omenirii. Greșise caietul, bătea câmpii?
230
Enigma Otiliei
Otilia  spusese  despre  Simion  că  fusese  în  tinerețe  un  om
aventuros.  Felix  trebui  să  recunoască  sincer  că,  dacă  ceilalți
n-ar fi afirmat că Simion se purta așa totdeauna, ar fi jurat că
nu  e  în  toate  mințile.  Această  idee  începu  să-l  preocupe.  Se
dădu  repede  jos  din  pat,  cu  picioarele  goale,  și  scoase  din
dulapul  lavoarului  un  morman  de  fascicole  cu  cursul  de
psihiatrie  al  profesorului  care-l  remarcase.  Nu  era  obligat  să
urmeze acest curs, totuși îl frecventase și-și cumpărase coalele
litografiate. Începu sa citească lecțiile din primăvară, tocmai
acelea în care se aflau elementele pe care le căuta, și o ipoteză
începu să i se contureze. Avu satisfacții de detectiv. Se culcă
târziu după miezul nopții, răpus de emoțiile zilei, și se deșteptă
abia la prânz, când soarele era sus pe cer. Peste noapte visase
că făcuse cu Otilia ceea ce i se întâmplase cu Georgeta și fu
profund mâhnit. I se părea că profanase o imagine sfântă. Se
spălă ostentativ cu apă rece, încercă să înăbușe toate emanațiile
răutăcioase ale visului. Să meargă în oraș, nu mai era vreme.
Se dădu jos în curte, să se plimbe. Abia atunci își aduse aminte
de Simion.
— Cum îi mai este bătrânului? întrebă el pe Marina.
— Eh, bătrânul! zise aceasta, disprețuitoare. Ai mai văzut
dumneata drac mort? Uite-l, bătrânul se plimbă prin curte.
Felix rămase înmărmurit. Aruncă ochii peste gard și într-adevăr
zări pe Simion, care se plimba cu mâinile la spate și cu capul în
pământ, foarte agitat. Crezu de cuviință să treacă dincolo, să se
intereseze  de  sănătatea  lui.  Simion  îl  văzu  și  sări  spre  el  cu
agilități  de  felină.
— Ai văzut? zise el, s-a întâmplat o mare minune! Mort am
fost și-am înviat.
— Într-adevăr, observă Felix, ești foarte bine!
În  realitate,  bătrânul,  cu  fața  suptă  și  cu  părul  foarte  albit,
avea o privire fanatică, de-o fixitate supărătoare. Vorbele părură,
totuși, tânărului rezonabile. Dar bătrânul continuă într-un chip
cam  sibilinic:
— Am înviat din nou. Asta nu s-a mai întâmplat de o mie nouă
sute zece ani. Am să-ți spun o taină mare, ssst! să nu ne-o omoare
cineva, am să-ți spun o taină mare, anume cine sunt eu...
231
G. Călinescu
Felix se prefăcu grăbit și dădu să intre în casă.
— Să vii să-ți dau talanții! îi strigă Simion de departe.
Ideea că bătrânul nu e în toate mințile se înfipse în capul lui
Felix. Pusese în seara trecută un diagnostic și aștepta curios să
vadă desfășurarea lucrurilor. Avea de gând, de altfel, să întrebe
pe profesor. Aglae îi spuse nepăsătoare că Simion n-are nimic,
că  așa  se  maimuțărește  el  totdeauna.  Când  Felix  căută  să-i
strecoare bănuiala că ceva e schimbat în felul lui de a fi și că ar
fi trebuit totuși să se cheme doctorul, Aglae râse disprețuitor:
— Dumneata nu-l cunoști pe Simion. Totdeauna a fost nițel
scrântit. Dacă m-aș lua după doctori! I-a venit rău, și atâta tot.
Totuși  purtarea  lui  Simion  începu  să  pună  pe  Aglae  pe
gânduri.  Simion  își  examina  hainele  și  le  găsea  prea  scurte,
dibuia prin toate dulapurile, scotea afară rufăria și hăinăria și
se  văita  că  dușmanii  „omoară“  hainele,  le  bat,  le  taie  și  le
chinuie, persecutând astfel spiritul ascuns în ele.
—  Ești  nebun,  striga  Aglae,  eu  nu  știu  ce-o  să  mă  fac  cu
tine. Mi-ai pus toata casa cu josu-n sus. Nu ți-a scurtat nimeni
nici o haină, așa au fost ele.
— Le chinuiți! se căină Simion.
Aglae  era  în  fond  singura  plictisită,  fiindcă  Aurica  își
reîncepuse turneele pe Calea Victoriei, iar Titi, placid, privea
neînțelegător, legănându-se cu spatele rezemat de sobă și cu
mâinile împreunate catolic. Când scandalul devenea mai mare,
Aglae  îl  îndemna  să  se  ducă  în  odaia  lui,  ca  să  fie  liniștit.
Simion pomenea mereu de duhul sfânt, de Isus, de persecutarea
lui Dumnezeu în lume și alte de acestea, însă nu ducea niciodată
divagația până acolo, încât să fie prins în delirare. Convorbirea
obișnuită  era  normală,  și  toate  actele  vieții  îndeplinite  cu  o
relativă regularitate. Mânca vârtos și dormea tun. Felix își puse
în cap să-l descoase, din interes psihologic. Simion fu încântat
de convorbire.
—De ce te vaieți mereu, întrebă el, cine te supără?
— N-ai văzut, scurtează hainele, bat lucrurile Domnului.
Când le bate pe ele, pe mine mă bat!
— Cum se poate să crezi dumneata una ca asta, că lucrurile
neînsuflețite suferă și-ți aduc dumitale vreo atingere?
232
Enigma Otiliei
Simion  îl  privi  pe  Felix  serios  și  ca  și  mirat  că  acesta  îl
socotea așa de neînțelept, ceea ce intimidă pe tânăr.
— Ce-a zis Cristos apostolilor pe munte în Galileea? Iată,
eu sunt cu voi, în toată ziua, până la sfârșitul veacului, amin.
De atunci, Cristos e răspândit în toate, unde nu-l aștepți, dar
lumea  îl  urmărește,  și-l  schingiuie,  și-l  răstignește.  Așa  mă
răstignește pe mine și hainele mele!
Felix fu silit să recunoască o anume logică în panteismul
extravagant al bătrânului. Cine știe? Era un maniac cu vechi
teorii mistice. Îl ispiti mai departe:
— Atunci dumneata faci parte din Dumnezeu?
Simion păru nedumerit de subtilitate.
— Eu sunt purtătorul cuvântului dumnezeiesc, Isus etern,
care  înviază  mereu.  Ieri  am  înviat.  „E  nebun,  gândi  Felix,
nebun de legat.“
— Acum înțeleg eu, zise el tare, ești Isus Cristos.
Simion  îl  privi  mirat,  jignit,  ca  un  om  care  e  luat  peste
picior. Felix, deconcertat, crezu că s-a înșelat și a făcut o gafă.
— Drept cine mă iei, amice, he-he, ești șiret. Am fost Isus,
toți am fost Isus, după ce duhul s-a răspândit din nou în lume.
Dar,  persecutat,  a  fugit  de  pe  pământ  și  nu  se  mai  întoarce
decât la judecata de apoi. Acum toate sunt goale, moarte. Eu,
hainele mele, iarba au rămas fără duh sfânt în ele.
Curios.  Extravaganța  dialectică  a  lui  Simion  încântă
spiritul  lui  Felix.  Desigur,  Simion  bătea  câmpii,  dar  parcă
era  o  logică  în  vorbele  lui.  Dumnezeu  se  revelase  prin  Isus,
omenirea  răstignise  această  ipostază  a  divinității,  prin
sacrificiul  Mântuitorului,  acesta  se  risipise  în  lume,  făcând
să  participe  toată  făptura  la  divinitate,  însă  omenirea
ignorase  caracterul  divin  al  creației  și  izgonise  cu  totul
spiritul  din  univers.
— Deci crezi că redempțiunea a fost zadarnică? E interesant!
— Ha? exclamă uluit Simion, neînțelegând. Mi-au omorât
hainele, îmi fură toate vorbele.
„Hotărât, își zise Felix, e nebun.“
233
G. Călinescu
CUPRINS
XIII
Stănică  se  lăsase  târât  acasă  de  Olimpia,  dar  ciuda  i  se
zugrăvea  pe față. Însă era un om incapabil de a brutaliza pe
cineva  și  chiar  de  a  se  impotrivi  voinței  cuiva.  Din  această
pricină, se credea bun la suflet, și era într-adevăr, atâta vreme
cât îl stapânea sentimentul. Din păcate, sufletul lui era labil și
cuprins de o dorință vie de schimbare și avuție. Pe Olimpia o
înconjura cu cele mai mari atenții. Îi dedica o dragoste eternă,
pentru  ca  apoi  să  se  plictisească  și  să  viseze  o  altă  femeie,
mai isteață, înduioșându-se totuși asupra sorții Olimpiei, după
eventual un divorț, și făgăduindu-și de-a face o despărțire  de o
noblețe  nemaipomenită,  așa  încât  „întâia  lui  mare  dragoste“
să nu sufere nimic, și amândoi să rămână prieteni. Bineînțeles,
aceste meditații Stănică nu le facea în fața Olimpiei, și unele
ușoare  insinuări  se  izbiră  de  neînțelegerea  încăpățânată  a
femeii. Stănică se socoti atunci un martir neînțeles.
—  Iubita  mea,  zise  el  pe  drum,  înconjurând  mijlocul
Olimpiei, știu, sunt un distrat, te neglijez. Spune-mi verde în
față, osândește-mă, iubirea mea.
— Dragă, obiectă Olimpia cam acru, sunt măritată, avem
o casă, de bine de rău, eu înțeleg să stau la casa mea. Mă ții
mereu pe drumuri, toată ziua la mama. Ce vrei, în definitiv?
Stănică deveni deodată misterios și diplomat.
— Iubirea mea, așa e dacă nu stai de vorbă cu mine. Eu îți
apăr interesele tale, mă zbat pentru ele. Stau acolo ca să observ,
ca să iau măsuri.
— Ce măsuri să iei? Tata ți-a dat casa și niște bani, asta e
totul, și nimic mai mult. Mama e și mai încăpățânată decât
el.  Ea  are  în  cap  pe  Titi  și  pe Aurica,  și  nu  mai  poți  scoate
nimic de la ea.
234
Enigma Otiliei
—  Da,  da,  oamenii  nu  sunt  eterni,  știi,  nu  vreau  să  te
mâhnesc, ipoteza e îndepărtată, într-o zi o să moară și ea. Eu
vreau  s-o    învăț  să-și  facă  bine  interesele,  să-și  consolideze
averea, la care, într-o zi, poate să ai și tu parte.
— Lasă, că mama știe să-și facă mai bine interesele decât
crezi. Și apoi, ești avocat, știi asta. S-a făcut act dotal, acum
nu mai am nici un drept.
— Nu mă înțelegi. E moș Costache, care posedă avere și
n-are deocamdată nici un moștenitor legal, afară de voi. Acolo
ai dreptul, indirect, firește.
Olimpia păru interesată, dar văzu lucrurile în negru.
— E la mijloc nebuna aia de Otilia, nu cred eu că moșu are
s-o lase așa, pe drumuri.
—  Dar  eu  ce  fac?  zise  cu  aer  jignit  Stănică.  Eu  observ,
trag  ițele.
— Mai bine ți-ai vedea de afacerile tale. M-am plictisit să
atârn de ușa altuia.
Stănică și Olimpia ajunseră și intraseră în casa lor, și Olimpia
își  aruncase  blana  de  vulpe  pe  marginea  unui  scaun  și  se
dezbrăca, obosită. Dormitorul arăta un interior improvizat și
neglijat, de oameni care nu fac gospodărie. Nici o mobilă nu
se potrivea cu alta. Olimpia își scosese și rochia și, rămasă în
jupon,  își  înnoda  părul  în  jurul  capului.  Pieptul  și  spatele
rămăsese goale, viguroase. Stănică, într-un elan de sentimen-
talism, veni tiptil și o sărută apăsat pe umăr.
— Ah, protestă Olimpia, lasă-mă, sunt foarte obosită.
Stănică, contrariat, dădu altă ieșire sentimentelor lui.
—  Olimpia,  comoara  mea,  poate  nu  mă  mai  iubești.
(Olimpia  își  aruncă  ghetele  din  picioare,  după  ce  desfăcuse
nasturii cu un ac de cap.) E perfect explicabil. Ce sunt eu? Un
nimic, un ratat! Ce ți-am adus eu? Nimic. Tinerețea ta, frumu-
sețea  ta  meritau  omagii  mai  mari.  Dar  mă  sacrific.  Mă  dau
îndărăt din fața viitorului tău, ca și când n-aș fi fost (Olimpia
se întinse pe spate și căscă). Spune-mi un cuvânt și ești liberă.
Îți rămân un sclav veșnic recunoscător, fiindcă, orice ai zice,
tu  ai  fost  întâia  mea  mare  dragoste  și  vei  fi  unica.  (Olimpia
235
G. Călinescu
puse picior peste picior pe deasupra plapumei, privind în gol
peste tăblia patului.) A, sau poate nu vrei despărțirea, de ochii
lumii, nu mă disprețuiești până acolo încât să nu mă suferi în
fața ochilor tăi. Dar poți și așa să fii fericită. Poate iubești pe
cineva, spune-mi ca unui frate...
— Ce? zise aspru Olimpia, privindu-l fix.
Stănică se fâstâci puțin.
— Zic, poate iubești pe cineva, aspiri, mă rog, la altcineva,
s-au mai văzut cazuri. Eu sunt om inteligent, suntem oameni
moderni,  amândoi.  Ne  căutăm  fiecare  fericirea  care  ni  se
potrivește,  fără  să  o  stricăm  pe  asta  de  azi.  Eu  sunt  un  om
preocupat, inapt pentru tine. Îți redau libertatea. Ne întâlnim,
stăm  la  aceeași  masă,  ieșim  în  lume,  nimeni  nu  știe  nimic,
cine ce-are cu noi. E sănătos, e inteligent.
— Cum adică, întrebă rar și ironic Olimpia, eu îmi iau un
amant, tu îți iei o amantă și ne facem casa loc de întâlnire?
— Exagerezi. N-am vrut să spun asta. Ești în drept să iubești
frumusețea, luxul, pe care eu nu ți le pot da.
— Și să-mi iau atunci un amant, care să-mi facă lux, și tu
să trăiești de pe urma lui, nu?
— Olimpio, frumusețea mea, făcu Stănică, urcându-se în
pat, mă atingi în adâncul sufletului. Sunt legat de tine pentru
vecie,  uniunea  noastră  va  fi  pildă  de  constanță  și  lealitate.
Lasă-ma  să  muncesc  pentru  tine,  să-ți  fac  un  altar  demn  de
frumusețea ta. Ai să vezi tu cine e Stănică!
— Suflă-n lampă, ordonă Olimpia.
Stănică  oftă  și  se  execută.  Gândul  lui  mergea  departe  de
vorbe. Se gândea la Otilia și se învinovățea că nu știuse cum
s-o  ia,  medita  la  Georgeta.  S-o  ia  de  nevastă  pe  aceasta  din
urmă nu era o afacere, deocamdată. I-ar fi stricat relațiile. Mult
mai bine ar fi fost s-o mărite cu generalul său, măcar de formă,
cu altul, ca apoi s-o lanseze el. Ideea asta i se înfipse în minte.
Georgeta măritată și apoi văduvă era o perlă. Trebuia distrusă
odată situația aceea incertă de artistă. Stănică se întoarse cu
spatele  la  Olimpia,  care  făcuse  la  fel,  se  înfășură  bine  în
plapumă și adormi aproape numaidecât.
236
Enigma Otiliei
Când peste câtăva vreme Felix se duse din nou la Georgeta,
află lucruri neașteptate.
— Uite, vezi ăsta, făcu Georgeta, arătându-i un portret al
ei  în  creion,  cam  chinuit,  plat,  dar  corect,  academic,  ghici,
cine mi l-a făcut?
Felix nu putu să ghicească, fiindcă acea ușoară intuiție de
ordin stilistic îi era împiedicată de raționament.
— Domnul Titi Tulea, simpaticul dumitale văr sau așa ceva.
— Dar de unde-l cunoști?
— Ah, nu știi, zise Georgeta, e o poveste întreagă. Mi l-a
adus aici tam-nesam Stănică. Nu și nu, să-mi facă portretul. E
un  molâu,  care  te  privește  fix  și  înghite  mereu,  de  te-apucă
capul.    A  venit  nu  știu  de  câte  ori,  săracul,  până  a  terminat
drăcia asta. Nici nu seamănă! Ce, așa bătrână sunt eu? Începuse
să  mă  cam  îndese  muțește,  să  mă  apuce  de  mână.  Am  râs
grozav. N-aș dormi cu ursul ăsta în casă, să mă tai. Dar pare de
treabă, săracul, ce zici?
— Da! confirmă Felix.
— Și e de familie bună, nu?
— Sigur!
— În sfârșit, nu mă interesează! Numai, nu știu cum să scap
de el. Mă jenez să-l bruschez, mi-e milă chiar, mă privește cu
niște ochi! Doamne, sunt o fată bună!
— Și ce vrea? întrebă Felix, cu un început de egoism.
— Ce vrea? Dumnezeu știe. Îmi închipui eu ce-ar vrea el,
dar asta nu se poate. Fii pe pace.
De  fapt,  Titi  își  pierduse  iarăși  liniștea.  Suna  în  fiecare  zi
aproape la ușa Georgetei, sub un pretext oarecare, ședea pe
scaun  zâmbind  prostește,  fără  să-i  spună  nimic,  încerca  s-o
tragă de mână. Îi aducea desene înrămate și i le bătea în perete.
Georgeta, fată cu gust, le scotea numaidecât, dar se repezea
să  le  pună  la  loc  când  îl  auzea  venind.  Chestiunea  devenea
cam plictisitoare. Georgeta se hotărî să-l roage pe Stănică să
pună odată capăt jocului. Stănică, auzind asta, sări în sus.
— Ești o nerecunoscătoare, nu-ți dai seama că eu îți vreau
binele, cu sacrificiul fericirii mele, fiindcă idealul vieții mele
237
G. Călinescu
ar  fi  să  fii  nevasta  mea.  Știi  tu  cum  te  iubește  băiatul  ăsta?
Nebunește. O să-mi spui: e așa și pe dincolo, bleg (recunosc),
nu frumos, nu deștept. De acord. îsta e tocmai omul care-ți
trebuie. Generalul nu te ia de nevastă, că nu-l lasă rudele. Îl
pun sub interdicție. Mai multe scoți de la el așa. Cât ai câștiga
să fii măritată! Madam Tulea. Admirabil. Băiatul ăsta? Numai-
decât te ia de nevastă. Îți garantez eu consimțământul rudelor.
Faci nuntă în regulă, intri în rândul oamenilor, și pe urmă, dacă
nu-ți place, îl lași în plata lui Dumnezeu.
—  Cum  o  să  fac  una  ca  asta?  Am  scrupule.  Nu-s  așa
infernală.  Dacă  m-aș  mărita,  înțeleg  să  rămân  măritată,
bineînțeles, cu condiția să nu-mi facă viața prea austeră.
— Păi, tocmai asta e. Titi e un băiat de zahăr, un om nul,
artist, trece prin lume orbește. Lasă-mă pe mine să te pilotez.
Ai să mă binecuvântezi.
Georgeta își bătea joc în fond de Titi, dar omul i se părea
blând, de treabă. Ideea de a se mărita o înflăcără subit. Făcu
generalului câteva aluzii glumețe la posibilitatea de a se mărita
cu el, dar acesta o luă galant de bărbie și-i spuse:
— Meriți mai mult decât un reformat ca mine.
Poate că Stănică avea dreptate. Măritându-se, intra în altă
lume.  Putea  apoi  să  divorțeze,  dacă  nu  se  înțelegeau,  cu
consimțământul chiar al lui Titi. Cu această fantezie în cap,
primi  pe  Titi  mai  afabil.  Acesta,  știind  pe  dinafară  lecția
învățată în cealaltă scurtă căsnicie, declară solemn că dorește
să-i dea numele.
— Cum? întrebă amuzată Georgeta.
Titi repetă în sudori.
— Dar părinții dumitale ce zic?
Acum  Titi,  sigur  pe  bunăvoința  Aglaei,  își  propuse  să  nu
mai facă lucrurile în taină.
— Părinții mei aprobă. Însă trebuie să te vadă.
Georgeta  râse.  Inteligența  îi  spunea  că  face  prostii,  un
sentiment ciudat îi dădea brânci în această combinație falsă.
Se lăsă dusă într-o bună zi de Stănică și Titi la Aglae. Felix nu
știa  absolut  nimic.  Simion  o  primi  cu  mâinile  deschise  și-i
zise  apostolic:
238
Enigma Otiliei
— Fii binevenită pe muntele Olivierilor!
Fata,  surprinsă,  întrebă  din  ochi  pe  Stănică,  dar  acesta  o
trase  înainte.  Aglae  o  privi  de  la  cap  până  la  picioare  cu  o
atenție ostentativă, ca spre a nu se păcăli, în schimb Aurica fu
entuziasmată:
— Vai, zise ea, ce frumoasă sunteți, domnișoară. Mamă, o
să fie fericirea lui Titi.
Aglae o cercetă, o întrebă de toate, îi făcu aluzii clare la
necesitatea ca nora ei să fie o fată de treabă, nu o dezmățată,
iscodi de are zestre. Stănică făcu minuni de prezență de spirit,
mințind, luând vorba din gura Georgetei, înflorind: generalul
deveni „unchiul general“, șantanul, „teatru“. Georgeta era un
fenomen de cumințenie, o artistă extraordinară, care împreună
cu  Titi  ar  fi  dat  familia  tipică  de  artiști.  Georgeta  se  căi  că
venise,  după  atâta  interogatoriu,  deși  o  ciudată  mulțumire  o
cuprindea să se vadă luată în serios, îmbrățișată într-o familie,
sărutată pe obraz. Juca o piesă inedită. Titi zise cu posomorârea
aceea care era prevestirea unei încăpățânări de bou și pe care
Aglae o cunoștea așa de bine:
— Mamă, eu vreau s-o iau pe domnișoara Georgeta.
— Dragă, zise Aglae, nu eu mă mărit, el se însoară. Îi placi,
treaba lui. Să fiți fericiți, asta e esențialul. Nu întreb cine ești
și de unde vii.
Era în indiferența ei un ac care atinse pe Georgeta, hotărâtă
tocmai  prin  asta  să  facă  tot  ce-i  sta  în  putință  să  scape  de
condiția ei dintâi. După această întrevedere, Stănică întreținu
flacăra  în  amândouă  părțile.  Georgeta,  zicea  el  într-o  parte,
are trusou, ceva parale (ceea ce era adevărat) și pe generalul
protector. Titi, spunea el dincoace, va avea casă de locuit și va
primi și el o sumă de bani, ceea ce iarăși era adevărat. Aglae
se obișnui atât de mult cu ideea, încât, deși aflase, nu se știe
cum, ceva de Georgeta, fu câștigată cauzei. Era mândră că va
avea „artistă„ în familie. Titi era un băiat cuminte, care asculta
pe  mama.  La  cea  mai  mică  insinuație  despre  onestitatea
Georgetei, răspundea înțepată:
— Mai bine așa, fată care a iubit și a schimbat și s-a potolit
acum  și  ține  la  casă,  decât  stricate  de  astea  cu  mască  de
239
G. Călinescu
mironosițe.  Mie-mi  place.  Eu  n-o  învinovățesc  pe  ea,  ci  pe
bărbații care se țin de capul fetelor frumoase.
— Mamă, aprobă Aurica extaziată, frumoasă e! De ce nu
m-am născut și eu așa?
Era decisă să ia lecții de frivolitate de la Georgeta. Astfel,
în  vreme  ce  Georgeta  era  îmbiată  de  viața  casnică,  familia
Tulea glorifica pe demimondene.
În  cele  din  urmă,  Felix  află  combinația  din  chiar  gura
lui  Stănică.
— Titi al dumitale, îi spuse acesta, dă o lovitură. O ia de
nevastă pe Georgeta. Fată faină!
Lui Felix i se făcu negură înaintea ochilor și se-ntrebă singur
de ce. În definitiv, nu iubea pe Georgeta și n-avea cu ea decât
legături care nu-i obligă pe nici unul la nimic. În lipsa Otiliei,
însă, pusese în Georgeta ceva din puterea lui de prietenie pentru
femei.  I  se  păru  odios  ca  o  fată  inteligentă,  fie  și  ușoară  ca
Georgeta, să arunce ochii asupra lui Titi. Era ca și când ar fi
stabilit o comparație între Titi și el. Felix se simți umilit, înșelat
din nou în sentimentele lui față de femei. Se scrută bine și-și
mărturisi că-i era ciudă pe Titi, că era gelos și invidios. Își zise
la  început  că  era  cuminte  să  nu  se  amestece  în  chestiunea
aceasta.  Dar  apoi,  reprezentându-și  noua  situație,  văzu  că  e
mai grea. N-ar fi putut da niciodată ochii cu Titi și ceilalți fără
a avea un sentiment de complicitate. Georgeta fusese amanta
lui  și  fără  îndoială  că  ar  fi  continuat  să  fie  și  mai  departe,
fiindcă nu și-o putea închipui pe fată făcând acum pe austera.
Căsătoria  îi  apăru  din  toate  punctele  de  vedere  absurdă,  și
necazul lui viril își găsi numaidecât un aliat în obligația de a
deschide  ochii  Georgetei.  După  ce  o  învinovăți  pe  fată  de
discreție culpabilă (aceasta se apără spunând că nu era nimic
sigur, numai vorbe de-ale lui Stănică), o întrebă:
— Știi bine care e situația lui Titi, ce fel de om e?
— Nu! Îmi închipui că nu e criminal. Mă sperii.
— Titi a mai fost căsătorit.
Georgeta rămase cu gura căscată. Combinația lui Stănică,
în aparență în favoarea sa, apărea acum ca o manoperă de a
căpătui un june bleg, care sta pe capul părinților.
240
Enigma Otiliei
— Auzi dumneata! Spune-mi tot, Felix.
Felix  îi  povesti  fără  exagerări,  dar  cu  o  răceală  ironică
intenționată,  toată  istoria  lui  Titi.  Căsătoria  cu  Ana,  încăpă-
țânările sale, maniile (printre care nu uită legănatul), supunerea
la instrucțiile Aglaei, convingerea lui că Simion era nebun și
că  un  factor  ereditar  apăsa  și  asupra  lui  Titi.  Toată  fantezia
matrimonială a Georgetei, care se ținea numai de o vanitate
de  fată  cu  viață  neregulată,  se  spulberă.  Georgeta  începu  să
râdă cu lacrimi.
— Felix, zise ea, orice om are un gărgăune. Eu, Georgeta,
fată cu libertate de gândire și capabilă să sucesc capul la trei
generali deodată, măritată cu un desenator? Dar e absurd. Felix,
ești prietenul meu. Pe Stănică am să-l dau afară.
Însă nu-l dădu, atât de nevinovat părea la față când intră pe
ușă chiar în acea zi. Mirosise parcă în aer schimbarea.
— Ascultă, Stănică, tot mai susții să mă mărit cu ursul tău?
—  Eu?  Cum  desconsiderați  bunele  mele  sentimente!  Mă
uitam la tine și la Felix. Ce tinerețe și frumusețe! Vă invidiez.
Iubiți-vă, bucurați-vă de viață, dați-le dracului de prejudecăți.
Știi  de  ce-am  venit?  Am  venit  să  te  întreb  frățește,  vrei  cu
dinadinsul să-l iei pe Titi? Ei s-au prins, o iau în serios. Eu am
făcut o glumă, acolo, dar sunt dator să te previu. Titi ăsta nu e
cum îl vezi, e ca un catâr. Soacră-mea, nici ea nu e sfântă. E o
onoare pentru mine să-mi fii cumnată, întâi de toate însă vreau
să-ți fiu un prieten. Nu e așa, domnule Felix?
— Uite ce e, amice, zise Georgeta, întoarce-o cum vrei, că
nu te mai ascult. Spune-i pretendentului că eu nu mă mărit, iar
soacrei că sunt o...
Felix îi făcu un gest de reproș din ochi. Găsea că face abuz
de cinism. Stănică zise:
— Așa îmi consum eu sufletul, din bunătate. Intențiile mele
sunt oneste, dar poți greși și face răul, căpătându-ți dușmani.
Stănică se plimbă de câteva ori prin casă, ridică capacele
la câteva cutii-bibelouri, privi pe fereastră, apoi, negăsind nimic
de spus, zise bună ziua și plecă. În ușă se întoarse însă brusc:
—  Dă-mi  douăzeci  de  lei,    zise  Georgetei,  ca  să  te  vadă
Dumnezeu.
241
G. Călinescu
Georgeta luă un napoleon dintr-o cutie și i-l aruncă. Stănică
îl prinse din zbor.
—  Am  sufletul  ușurat,  încheie  el,  ieșind  pe  ușă.  Azi  am
făcut o faptă bună!
În acea seară, Georgeta pretinse ca Felix să rămână la ea.
Rămase, dar satisfacția bărbătească îi fu alterată de un sentiment
lăuntric  că  a  devenit  o  secătură.  În  pat,  Georgeta  îl  stimulă
mereu să vorbească despre el. Voia să știe intențiile lui, planurile
de  viitor.  Aceste  întrebări,  cam  asemănătoare  cu  acele  ale
Otiliei, îi aduse aminte că trădează o imagine scumpă. Încercă
să  uite,  vorbind  Georgetei  despre  năzuințele  lui.  Îi  spuse  că
voia să ajungă un doctor mare, om de știință, că universitatea
avea  să-i  fie  un  mijloc  de  a  putea  lucra.  Voia  să  descopere
ceva, să dezlege o enigmă științifică, să contribuie la progresul
medicinei.  Îi  vorbi  înflăcărat  de  datoria  generației  lui  de  a
face  o  muncă  constructivă,  de  tristețea  în  care  se  află  când
vede că numele românesc nu răsună nicăieri în cultura univer-
sală. Era capabil de sforțări supraomenești.
Georgeta îi ținea mâna pe umăr, încântată că un bărbat o
crede, în sfârșit, aptă de convorbiri serioase. Era o fată destul
de sprintenă la minte și cu multe lecturi, de un caracter, însă,
vag literar și artistic, în limba franceză. Avea replica promptă,
și generalului îi plăcea să stea de vorbă cu ea. Dar nu ieșea
din  frivolități.
— Entuziasmul tău îmi place, zise Georgeta. În viață însă
mai sunt și alte bucurii. Mai târziu are să ți se urască de atâta
studiu  și  ai  să  vrei  să  trăiești.  Eu  te  văd  făcând  o  căsătorie
strălucită,  cu  o  fată  bogată,  intrând  în  politică,  ajungând
deputat  și  poate  și  mai  departe.  Un  băiat  inteligent  ca  tine
pătrunde oriunde.
Felix fu dezamăgit de platitudinea gândirii Georgetei, dar
nu făcu nici o observație. I se păru dintr-o dată banală.
— De ce mă privești așa? îl întrebă Georgeta.
—  Te  privesc...  așa...  În  sfârșit,  e  firesc  să  te  privesc
când vorbesc.
— Parcă ai vrea să-mi spui ceva.
242
Enigma Otiliei
— Vezi că, se hotărî deodată Felix, eu trebuie să plec. Am
uitat  să-ți  spun  că  am  lucrări  grabnice  mâine,  trebuie  să  mă
prepar pentru examene.
Ideea  de  a  sta  o  noapte  întreagă  la  Georgeta  îl  chinuia.
Totul i se părea fals și căuta un pretext să fugă.
— Ascultă, Felix, ai curajul și spune-mi drept! |i-e frică să
rămâi la mine, crezi, cum să zic, că n-ar fi convenabil.
— Nu, nu, protestă Felix, încurcat, e așa cum îți spun eu.
Se îmbrăcă repede, intimidat de privirile Georgetei, care-l
contempla,  în  prada  celei  mai  vii  îndoieli.  Gestul  era  cam
jignitor,  dar  își  dădea  silința  să  creadă  că  Felix  nu  mințea.
Ideea că un tânăr ar fugi de ea i se părea, de altfel, absurdă.
Când Felix ieși în sală, însoțit de Georgeta, dădu ochii de
un individ în vârstă, care zâmbea galeș, scoțându-și mănușile.
Nu auzise nimeni când venise.
— Oh, generalul! țipă Georgeta.
— Oui, mon enfant, c’est justement ton general1 Te miră?
Am văzut lumină. Ce n’est pas de ma faute...2
Felix deveni alb la față, ceea ce generalul, mereu zâmbitor,
observă numaidecât. Era un bătrân simpatic, cu mustăți albe,
îmbrăcat foarte îngrijit, în haine de culoarea tabacului. În cap
avea un melon, și în jurul gâtului o mare cravată de mătase,
neagră, cu trei derivații.
— Acesta-i tânărul dumitale prieten? Sunt încântat. Îmi dai
voie, generalul Păsărescu.
Și  generalul  bătu  ghetele  militărește  și,  înclinându-se,
întinse mâna, ceremonios, lui Felix.
— Oh, zise el, fără nici o ironie, cu o sinceră părere de rău,
sunt vinovat, n-am avut de lucru. V-am deranjat. Domnișoara
Georgeta  e  o  ștrengăriță,  nu-mi  comunică  exact  orele  când
primește.
Georgeta fugi, fericită de întorsătura lucrurilor, să-și arunce
o rochie pe ea.
— Cum ai zis că te cheamă, tinere? întrebă generalul.
1  Da,  fetițo,  este  chiar  generalul  tău  (fr.  —  n.  red.).
2 Nu e din vina mea... (fr. — n. red.).
243
G. Călinescu
— Sima!
— Care Sima?
— Fiul doctorului Sima, din Iași.
— Care a fost în armată?
— Da!
—  Dar  l-am  cunoscut  pe  Iosif,  pe  tatăl  dumitale.  Ei,  ce
întâmplare!
Generalul îl privi mai atent pe Felix, îl apucă de bărbie și
păru  încântat.  Lui  Felix,  apucatul  ăsta  de  bărbie  i  se  făcuse
nesuferit. Otilia, Georgeta, bărbați, femei, toți îl luau de bărbie,
ca pe un copil mic.
— Dragul meu, te felicit, râse generalul, nemaigăsind ce
să spună.
Umpluse  anticamera  cu  efluvii  de  parfum.  Felix  făcu  un
gest de plecare.
— Vai de mine, protestă generalul, nu trebuie să pleci. Te-am
deranjat. Cobor îndată.
— Trebuie numaidecât să plec, sunt așteptat, zise desperat
Felix.
—  Așa?  se  miră,  politicos,  generalul.  Știi,  adăugă  el,
domnișoara  Georgeta  e  o  fată  excelentă,  merită  prietenia
noastră. Faci bine că vii s-o vezi. Se plictisește. Noi, bătrânii,
pricepi, venim din amor propriu, ca să fim văzuți de alții. Numai
dumneavoastră, tinerii, aveți arta de a le distra.
Deși bătrânul nu punea nici o maliție în vorbele sale, Felix
ar fi intrat bucuros în pământ.
— Vino, dragă domnișoară, vrea tânărul să-ți spună bună seara.
Georgeta  reapăru  îmbrăcată,  și  cei  doi  jucară  comedia
despărțirii  solemne.  În  vreme  ce  Felix  alerga  ca  un  nebun  pe
scări, generalul intră în salonul Georgetei și se așeză pe un scaun.
— Admirabil tânăr, zise el către Georgeta. Să nu-l strici, și
te rog să nu-l mai pui în situații de astea penibile, reținându-l
la orele când pot veni eu. Bietul băiat!
Georgeta se lăsă pe genunchii generalului.
În  vremea  aceasta,  Felix  mai  mult  fugea  decât  mergea.
Sufletul lui era răscolit ca de o furtună mare. Venise la București
244
Enigma Otiliei
cu gânduri de muncă, cu ambiții mari, găsise o fată așa cum o
visase, îi jurase iubire și stimă pe toată viața, și acum ajunsese
să  doarmă  noaptea  la  o  individă  suspectă.  Firește,  Georgeta
era frumoasă, dar nu era decât o prostituată de lux. Probabil,
gândi, își bătea joc de ingenuitatea lui, voia să guste senzații
proaspete.  De  aceea  umblase  să  se  mărite  cu  Titi.  El,  rivalul
lui Titi! Situația era scandaloasă. Dar apoi rușinea întâlnirii, pe
aceeași sală, cu generalul! Dacă acesta l-ar fi insultat, atacat,
ar fi fost cel puțin mândru că se bucură de o favoare disputată.
Dar și generalul, și el erau încurcați de întâlnire, de unde rezultă
că  pentru  amândoi  era  compromițătoare.  Felix  își  exageră
situația, socotind-o ca o decădere morală, și își făgădui o cură
de  ascetism.  Avea  să  se  înfunde  în  cărți,  să  dea  examene
strălucite,  să-i  arate  Otiliei  cum  știe  el  să  se  țină  de  cuvânt.
Examină din nou și cazul Otiliei. Plecase, e adevărat, dar n-avea
nici o dovadă că-l trădase. Fata scrisese, avea să se întoarcă,
poate în curând, ce semnificație putea să aibă o plimbare de o
lună, două în străinătate? Așa se purta Otilia de obicei, și dacă
moș  Costache  nu  făcea  mare  caz,  cu  atât  mai  puțin  era  el
îndreptățit să bănuiască lucruri grave. De atâtea ori, bârfelile
îi aruncase îndoiala în suflet, și, cu toate acestea, se încredințase
că nimic nu fusese adevărat. Era sau nu așa cum vedea, Otilia
înfățișa  nu  mai  puțin  femeia  lui  ideală.  Trebuia  să  creadă  în
ea,  iar  dacă  fata  i-ar  fi  dezmințit  mai  târziu  iluziile,  era
îndatorat să-i cultive imaginea, în gol, ca o simplă posibilitate
a  existenței.  Trebuia  să  facă  neapărat  acest  exercițiu  de
statornicie și devotament, spre a-și controla și exercita puterea
sufletească. Trebuia să rămână cast până când fapta cea mare
a  existenței  lui  se  va  împlini.  Ajuns  acasă,  Felix  urcă  tiptil
scările  de  din  dos,  blestemând  treptele  care  scârțâiau,  și  se
dezbrăcă  numaidecât.  În  pat  își  aduse  aminte  din  nou  de
Georgeta,  fiindcă  venea  din  alt  pat,  dintr-al  fetei.  Imaginea
sănătoasă, lucioasă, cu dinți de porțelan a Georgetei râse de
toate  planurile  lui  austere.  Ședea  cu  panglica  cămășii  puțin
căzută și cu o mână albă pe umărul său și-i spunea: „Vezi ce
ingrat ești?! |i-am oferit ceea ce mulți ar dori, călcând o avere
245
G. Călinescu
în picioare sau stricându-mi viitorul. Am făcut din tine, studențaș
timid, un bărbat care se poate mândri cu amanta sa. Ei, și ce
dacă am și alți amanți? Asiduitățile generalului sunt o dovadă
că  nu  sunt  o  fată  comună,  oarecare,  ce-și  vinde  grațiile.  Cu
cine m-ai văzut, și cine ți s-a lăudat că mă are? Fac și eu ce
fac atâtea, dar pe față, cu artă, având avantajul de a fi frumoasă.
Otilia ta nu stă cu brațele de gâtul lui Pascalopol, nu se lasă
întreținută  de  el?  Tot  ce  s-a  făcut  mare  în  lumea  asta,  prin
femei ca mine s-a făcut. Curtezanele, nu femeile de treabă, au
stimulat  geniile.  Eu  îți  dau  dragostea  și  toate  bucuriile,  fără
nici o obligație, fiindcă tu știi că sunt curtezană, și-ți îngădui,
fără blam, să mă plantezi oricând. Nu fi prost! Înțeleg stima ta
pentru Otilia, iubește-o, slăvește-o, asta e cu totul altceva. Ești
doar  medicinist!  De  ce  să  fii  absurd,  să  arunci  bucuriile  pe
care ți le dau eu, pentru că iubești pe Otilia? Asta înseamnă,
dimpotrivă,  să-ți  încarci  simțurile,  să  te  gândești  la  ea  cu
impuritate, să crezi că o idolatrizezi, și în fond s-o dorești. Ești
tânăr, treci prin criză erotică. De ce-ți închipui c-a fugit Otilia?
Orice  fată  inteligentă  intuiește  tulburările  băieților.  A  fugit
fiindcă îi e frică de tine și te iubește. Pascalopol e altceva, e
un om în vârstă, inofensiv, ca generalul meu. Eu nu te iubesc,
fiindcă nu vreau să mă leg de nimeni, fiind o fată frivolă, îmi
ești simpatic numai, îmi satisfac, prin tine, nevoia ce-o am de
a sta de vorbă cu un tânăr de vârsta mea. Generalul m-aprobă.
El nu e supărat! N-ai văzut cum te privea? Astfel de scene sunt
pentru  acești  bătrâni,  care  ne  întrețin,  o  garanție  că  nu  ne
băgăm mai milt în sufletul lor. Știu, ai să zici că ești un profitor
al lui, un... (știi cum ți-am spus). De ce? Eu nu-ți dau bani! Eu
sunt tânără, dorită de toți. Scrupulele tale nu vestesc un doctor
mare.  Un  doctor  trebuie  să  vadă  viața  cu  ochi  lipsiți  de
prejudicăți, și, ca s-o vadă așa, trebuie s-o cunoască. Tu trebuia
să faci Literele. Ești un naiv poet.“
Felix  își  vârî  capul  în  plapumă  și  încercă  să  sugrume  cu
întunericul vedenia supărătoare. Pentru a o izgoni, se agăță cu
voință de o imagine purificătoare. Numele „Isus“ răsărindu-i în
minte, aruncat de scurta apariție în penumbră a lui Simion, se
246
Enigma Otiliei
strădui  să-l  cultive.  Dar  asociația  interioară  luă  forme  care-l
îngroziră.  Noua  umbră  albă  se  îndreptă  către  cealaltă,  care
aștepta  râzând  și  mai  sarcastic,  și  totul  se  amestecă  grotesc.
Felix scoase capul la aer și deschise bine ochii, ca să scape de
rânjetele  viselor.  Preferă  atunci  să  înfrunte  treaz  problema  și
ajunse la încheierea virilă că, dacă Otilia înfățișa fără îndoială
aspirația sufletului său, Georgeta putea să-i fie o prietenă, fără
nici un neajuns pentru cealaltă. Avea să fie doctor, om serios,
nu  se  cădea  să  ajungă  la  excese  mistice.  Însă  legăturile  cu
Georgeta deveneau cam primejdioase pentru demnitatea lui,
dacă Titi continua să umble după Georgeta; chiar îngăduința
mai mult sau mai puțin ironică a generalului era stânjenitoare.
Se gândi să încerce o renunțare, măcar provizorie, la întâlnirile
cu  fata.  Cu  cât  se  hotăra  mai  tare,  cu  atât  însă  o  dorea  mai
mult pe Georgeta, față de care se simți, în orice caz, vinovat
de brutalitate, fiindcă fugise în acel chip jignitor pentru amorul
ei  propriu.  Fuga  aceasta,  medită  el,  medical,  dovedește  o
timiditate  bolnăvicioasă,  o  ineducare  a  voinței.  Trebuia  să
învețe  a  se  îndepărta  de  Georgeta  înfruntându-i  frumusețea,
și-n  orice  caz  îi  era  dator  o  reparație.  Decise,  dar,  să  rupă
politicos  cu  fata,  după  ce-și  va  cere  scuze  de  la  ea  pentru
plecarea precipitată (un gând ascuns îi șoptea chiar că putea
să-i dovedească o singură dată că-i prețuia farmecele fizice),
și cu această hotărâre închise iar ochii mai împăcat, lăsându-se
de astă dată, în toată voia, resemnat, pradă chemărilor Georgetei,
care în clipa când adormi se numea Otilia.
Moș Costache îl rugă, a doua zi de diminieață, să se ducă
la Aglae, pentru a-i cere niște chei de la casa din strada Știrbey-
vodă. Felix consimți cu părere de rău.
—  Ce  vrea  cu  cheile?  N-are  chei?  întrebă Aglae,  agresiv,
ca și când Felix ar fi fost vinovat cu ceva.
Acesta ridică din umeri. Privi cu neplăcere așezarea în cerc
a  tuturor  celor  de  față,  căci  se  aflau  acolo  Aglae,  nelipsiții
Stănică și Olimpia, Aurica și Titi. Acesta din urmă, așezat la o
măsuță lângă fereastră, copia în acuarelă un desen dintr-o carte
ilustrată și arăta o atenție încruntată, prin care se simțea obligat
247
G. Călinescu
să nu mai remarce pe noul-venit. Felix simți în aer o curiozitate
insultătoare și o dușmănie împietrită și ar fi ieșit numaidecât
pe ușă afară, dacă nu s-ar fi simțit îndatorat să aștepte cheile.
Aurica trase prima împușcătură, pe nepregătite.
—  Titi,  zise  ea,  e  foarte  supărat,  săracul,  că  domnișoara
Georgeta, prietena dumitale, s-a purtat așa de urât cu el. I-a
trimis  vorbă  că  n-are  chef  de  căsătorie  și  altfel  de  expresii
ordinare. Curios. Părea o fată foarte distinsă. Dumneata ce zici?
Întrebarea era atât de încărcată de subînțelesuri, încât Felix
căută să-și scape privirile din ochii reci ai Aurichii.
— Hei, interveni Aglae, sarcastic, nu fata e de vină, e de
vină cine a învățat-o să facă asta! Las’ că știm noi...
— Cine a învățat-o? întrebă automat Felix.
— Domnule Felix, zise mieros Aurica, vezi cum ești? Parcă
dumneata nu știi?! Noi am aflat precis că Georgeta face asta
pentru dumneata. Noi nu zicem nimic, poate ții la ea, dar nu
trebuia să-l încurce pe bietul Titi.
Titi  mânuia  pensula,  cu  ochii  în  hârtie,  din  ce  în  ce  mai
nervos. Felix rămase înmărmurit de insinuarea Aurichii, trebuind
totuși să-i recunoască o măsură de adevăr.
—  Eu,  zise  el,  încurcat,  nu  am  nimic  cu  domnișoara
Georgeta, abia o cunosc... Întâmplător... e o eroare la mijloc...
cine v-a spus asta?
— Cine ne-a spuuus? întrebă Aglae, înțepat. Uite cine ne-a
spus! Vorbește domnule!
Și cu mâna arătă pe Stănică. Acesta stătuse tot timpul cu
ochii  rătăciți  pe  pereți  și  făcea  acum  lui  Felix  niște  semne
mute de disculpare.
— Am spus... adică am auzit... n-am zis chiar că domnul
Felix.  În  sfârșit,  ce  să  mai  învinovățim  pe  unul  și  pe  altul...
trebuia să mă ascultați pe mine și să nu vă încurcați cu o individă
ca Georgeta. Aia e o... știe toată lumea.
Un bubuit neașteptat se auzi dinspre fereastră. Titi bătuse
cu pumnul în masă și se ridicase în picioare, galben ca ceara.
— Nu e adevărat, dumneata mi-ai spus că l-ai găsit pe Felix
acolo și au râs de mine. Otilia e o târfă, care a dormit cu Felix
și acum doarme cu Pascalopol. Nu dau voie, înțelegi...
248
Enigma Otiliei
Titi bătu din nou în masă, risipind hârtiile. Indignat, Felix
dădu să se scuze:
— Îmi pare rău că vorbești așa de Otilia.
—  E  o  târfă!  urlă  ca  un  nebun  Titi,  bătând  cu  pumnul  în
masă.
— Este vina mea, adăugă Felix, că stau de vorbă cu domnul
Titi, care își îngăduie să spună astfel de neadevăruri.
Asistența păru impresionată de supărarea lui Felix, numai
Stănică îi făcea semne desperate cu mâna să tacă din gură, cu
aerul  de  a-i  zice:  „E  un  secret  mare  la  mijloc,  nu  pot  să  ți-l
explic“. Olimpia spuse:
— Nu vă luați după gura lui Stănică! Așa se amestecă el
în toate!
Felix  dădu  să  iasă,  dar,  trecând  pe  lângă  măsuța  lui  Titi,
acesta  făcu  un  gest  de  nervozitate  din  braț.  Crezând  că  Titi
vrea să-l lovească, Felix ridică și el un braț în fața pieptului. În
gesticulația sa, Titi se propti greșit pe covor și alunecă pe spate
peste masă, răsturnând-o. Această scenă accidentală fu interpre-
tată de cei de față, care, privind pieziș, nu observase bine pe
cei  doi,  ca  o  încăierare.  Stănică  sări  numaidecât  să  prindă
brațele lui Felix, în vreme ce Aglae ridicase și ținea strâns pe
Titi, care striga cât îl ținea gura: „Otilia e o târfă, așa să știți!“
Felix fu scârbit și de conflictul în sine, dar și de falsa interpretare
a  accidentului.  În  vreme  ce  Aurica  și  Olimpia  încercau  să-l
potolească, fără să fie nevoie („Dar nu te supăra așa, domnule
Felix! Copilării! Nu știi că Titi e nervos?“), supărat de-a binelea,
împinse  pe  Stănică  și  ieși  din  casă.  Pe  urma  lui,  Stănică  se
ținea cu pași mari.
— Scumpule, iubitule, degeaba ești supărat pe mine, îi strigă
acesta  în  mers  și  încercând  să-l  prindă  de  braț,  ai  dreptate,
pune-te însă în locul meu! Nu le-am spus nimic. Or fi bănuit ei
ceva  și  dau  acum  vina  pe  mine.  Pot  eu  să  contrazic  pe
soacră-mea? Femeie bătrână! Dumneata ești inteligent, pricepi!
Eh, eu, să fiu ca dumneata, n-aș pune la inimă fleacurile astea.
Mi-aș vedea de treabă, și pace. Ei și ce dacă a zis că trăiești
cu Otilia? E un rău? Norocul dumitale!
249
G. Călinescu
— Domnule Stănică, zise exasperat Felix, dând să intre în
casă la el, lasă-mă în pace!
—  Iar  te-ai  supărat?  se  miră  nevinovat  Stănică.  Vezi  cum
ești, nu știe omul cum să te ia.
Felix  trânti  ușa  și  se  urcă  repede  la  el  în  odaie.  Stănică
stătu puțin pe gânduri în fața ușii, ezită, apoi o luă în vârful
picioarelor, deschise binișor ușa gotică și intră prin față la moș
Costache. Felix îl zărise însă de pe fereastra geamlâcului. Își
luă atunci pălăria și, dându-se jos tiptil, ieși pe poartă și plecă
în oraș. Era enervat și descurajat peste măsură, și toate vechile
planuri de fugă îl năvăliră. Cursurile îl distrară puțin, și când se
întoarse  acasă,  primi  cu  recunoștință  acest  sfat,  șoptit,  al  lui
moș Costache:
— Să nu te mai duci pe acolo! E mai bine așa!
Stănică  vorbise,  într-adevăr,  bătrânului,  înflorind  lucrurile
și dându-le colori de dramă.
— Domnule, zisese, tinerii, când iubesc, iubesc! Așa eram
și eu. Felix al dumitale, așa zice lumea, ar trăi cu Georgeta.
Fată faină, n-am ce zice, bravo lui! Dar nu-ți spui că Titi s-a
îndrăgostit de ea și a vrut s-o ia de nevastă... A adus-o aici, la
soacră-mea, pe onoarea mea, totul era gata. Ce-a fost, ce n-a
fost, fata nu mai vrea acum. Lumea zise că n-o lasă Felix! O fi,
o fi! Fata e frumoasă, e dată dracului. Cum îți spun. N-a mai
vrut. Dar și Titi, violent, nici nu-ți vine să crezi, când îl vezi
așa  bleg.  Eu,  când  i-am  văzut  față-n  față,  am  sfeclit-o.  Hait,
zic, acum se-ntâmplă ceva! Și-ntr-adevăr, domnule, nici n-am
băgat de seamă când au sărit unul la altul! Titi își încleștase
mâna în părul lui Felix, Felix îl strângea de gât. Comèdie mare!
Pentru o femeie, pentru o femeie frumoasă, nu-i vorbă. Moș
Costache, ascultă-mă pe mine, că-s avocat, pentru o femeie se
fac crime, se strâng de gât frații între ei, se fac războaie. Femeia,
asta-i discordia lumii.
Moș  Costache  se  plimbă  sumbru  și  cocoșat  prin  odaie,
sugând cu îndărătnicie un muc de țigară și privind, din când în
când, cu neîncredere și dispreț pe Stănică. Nu credea o iotă
din ce-i spunea.
250
Enigma Otiliei
— Ce-aveți cu băiatul ăsta, zise el în sfârșit, de nu-l lăsați
în pace? Nu v-a făcut nimic! Nu trebuie să-i spuneți vorbe grele
nici lui, nici Otiliei. Copii orfani! Păcat!
Stănică prinsese această temă și o dezvoltase:
— Îmi pare rău că-mi spui astea! Eu nu respect orfanii? Eu
însumi,  mă  vezi,  am  fost  orfan  de  mic  copil  și  cunosc  rana
asta, să n-ai pe nimeni de aproape. Eu nu-l respect pe Felix?
Dar țin la el ca la un frate mai mic, și intenția mea e să-i ajut
pașii în lume, să-l pilotez. În chestia Georgetei, ce să spun, e
puțin-puțin vinovat. Eu i-am spus: „Amice, nu te vârî cu stricata
aia, e o fată nefastă„. Când a venit să ceară cheile, i-am făcut
semn să fie prudent față de Titi.
— Ei, zise moș Costache, nerăbdător, mi-a găsit cheile?
— Le caută soacră-mea. Dar, dă-mi voie, ce faci cu ele, că
doar ai un rând... Vinzi casele cumva? Că de închiriat, acum a
trecut timpul. Bine faci că le vinzi, tot mai bine e să ai banul
în pungă, dar trebuie să fii cu ochii în patru, să pui un samsar
bun. Cam cât ceri, așa, ca să mă orientez?
— Nu vând nimic! zise scurt moș Costache.
În  fond,  Stănică  mirosise  bine,  bătrânul  voia  să  vândă  și
casele astea, precum voia să vândă tot. Acest imobil vechi îl
cumpărase chiar de la Simion, cu mulți ani înainte, când acesta
avusese  nevoie  de  bani  spre  a  plăti  unele  datorii  ajunse  la
scadență.  Aglae  nădăjduia  că,  cel  puțin,  dacă  a  consimțit  la
această vânzare, casele îi vor fi lăsate tot ei, pentru Aurica sau
Titi. Cererea cheilor (avea un inel cu dublete de chei ruginite,
uitat  prin  pod)  o  iritase.  Costache  le  cerea  fiindcă  chiriașii
pierduse multe chei și n-ar fi vrut să cheltuiască bani pentru
facerea  altora.
— Nu vinzi? răspunse Stănică. Nu e rău nici așa. Banul
fuge, imobilul e o valoare sigură. Cu cât stau să mă gândesc,
îți dau dreptate. Să nu vinzi. Și să mă consulți pe mine când
vrei  să  întreprinzi  ceva.  Știu  eu,  cunosc  chițibușurile,  sunt
avocat,  îți  fac  toate  gratis.  Îmi  dai  acolo,  o  nimica  toată,
pentru deplasări.
Întors în sinedriul din casa Aglaei, Stănică începu să tune:
251
G. Călinescu
— Mamă-soacră, se petrec lucruri suspecte de tot! De ce
m-am temut eu, nu scăpați. Moș Costache a vândut restaurantul,
acum umblă să vândă, cu siguranță, și casele din Știrbey, mâine
o să vândă tot. Ce faci atunci, adică ce facem, fiindcă îmi dai
voie să îmbrățișez interesele fetei dumitale, Olimpia? Bătrânul
e sfătuit de cineva, nu face el de capul lui toate astea. Vinde
tot, preface în bani și dă cui vrea.
—  Îl  dau  pe  mâna  parchetului,  strigă  Aglae.  Un  om  care
vinde toate într-o zi nu e în toate mințile.
— Îacă o idee, zise Stănică, cinic. Îl punem sub interdicție,
ca  incapabil  de  a  se  administra.  Numai,  vezi  dumneata,  nu
sunt  la  mijloc  moștenitori  direcți,  a  căror  succesiune  să  fie
primejduită, și moș Costache nu urlă, nu bate pe nimeni și nici
nu aruncă banii la joc. De găsit, se găsesc totdeauna oameni
care să certifice tot ce poftești, dar te duci dumneata, ca soră,
să declari că fratele dumitale e nebun!
— Mă duc! zise furioasă Aglae.
—  Te  duci,  dar  nu  te  crede!  Vine  Otilia,  vine  Felix,  vine
Pascalopol, ețetera și declară că totul e calomnie. Asta merge
cu babe imbecile, dar cu moș Costache nu, este mai șiret decât
credeam.  Te  faci  de  râs,  prinde  necaz  pe  dumneata  și  nu-ți
lasă nimic prin testament.
— Face el testament? se îndoi Aglae.
—  Trebuie  să  facă!  Dacă  vinde  tot,  nu  mai  rămâne  altă
soluție decât să te iei bine cu el, și mai ales cu Otilia!
— Eu cu Otilia? Niciodată!
— Atunci, treaba dumitale!
— Și de ce Otilia, mă rog, e averea Otiliei? Crezi că Otilia
renunță la avere? De ce-i stă ea pe cap?
— Aici e greșeala dumneavoastră de tact. Otilia face ochi
dulci lui Pascalopol, și Pascalopol Otiliei! Ei și? De ce v-ați
supărat, mă rog, și ați început să-i împungeți? Vroiai dumneata
să te măriți cu Pascalopol? Dacă nu, atunci ce te privește pe
dumneata  pe  cine  ia  Otilia?  Pe  mine,  ca  om  cu  viziunea
largă,  ca  avocat  al  intereselor  dumitale,  chestiunea  mă
încântă.  Pascalopol  e  bogat,  e  bătrân,  prin  urmare  își  dă  și
252
Enigma Otiliei
cămașa de pe el ca să pună mâna pe Otilia, care umblă după
avere. Moș Costache e zgârcit și e vesel, la rândul lui, să nu-i
dea nimic fetei. Și atunci își clocește singur banii, până ce,
într-o bună zi, gata, că nu suntem nici unul eterni, și rămâi
dumneata  moștenitoare  unică! Așa,  ce-ai  făcut?  Te-ai  certat
cu moș Costache, l-ai ambiționat, și omul se răzbună. S-au
mai văzut zgârciți care mor pe o rogojină și lasă averea pe la
aziluri, la stat!
Aglae  îngălbeni  deodată.
— Da, da, la stat! o sperie Stănică
— Trebuie să fie nebun!
—  Asta  e  singura  nebunie  pentru  care  statul  nu-l  vâră  la
balamuc.
Argumentația  lui  Stănică  impresionă  mult  pe  membrii
acestui  consiliu  neoficial  de  familie.  Aglae  lăsase  capul,
îmblânzită.
— Mamă, zise leneș Olimpia, el cam are dreptate, într-astea
nu-i prost!
—  Am  dreptate,  domnule,  confirmă  zgomotos  Stănică,
plimbându-se cu pași mari prin casă, când n-am eu dreptate?
— Și ce vrei să fac acum? întrebă Aglae, ironic. Să cad în
genunchi în fața Otiliei, să mă rog de ea să mă ierte?
—  Aș!  Otilia  nu  e  ranchiunoasă.  Te  faci  că  nu  ești
supărată,  că  ai  uitat,  și  te  duci  în  casă  la  moș  Costache,
frate,  de!  Și  mai  ales  nici  o  înțepătură  lui  Pascalopol.  Să-i
îndemnăm să se ia, să-i felicităm. Pascalopol te pupă când
aude că-i lauzi pe Otilia, și lui moș Costache îi pare și lui
bine de combinația asta.
Stănică se plimbă de câteva ori în lungul și latul odăii, apoi
fu trăsnit de o idee:
—  Știi  ce?  Am  o  idee  admirabilă. Avem  adresa  Otiliei  la
Paris. Îi scriem colea o carte poștală ca și când nimic n-ar fi,
spunându-i și de moș Costache că e bolnav. Fata e sensibilă.
— Scrieți voi! Eu nu scriu!
— Scriem noi, dar iscălești și dumneata.
Stănică, într-adevăr, compuse această carte poștală:
253
G. Călinescu
„Scumpa noastră Otilia,
Am aflat cu nespusă bucurie că te afli la Paris, unde ai tot
dreptul să te recreezi acum, cât ești tânără. Ne era foarte dor
de tine și de Domnul Pascalopol. Ne lipsești foarte mult. Dacă
te-am supărat vreunul cu ceva, nu lua în seamă, căci bătrânii
sunt totdeauna mai cu necazuri. Moș Costache nu spune, dar
suferă fără tine. Felix, ca tinerii, are cu ce se distra, el uită mai
repede. Noi am fost foarte necăjiți cu moș Simion, care e tot
bolnav. De acum, cu bătrânii nu te poți aștepta la altceva. Să
veniți cu bine, căci vă așteaptă cu dor ai voștri
Stănică,  Aglae,  Olimpia, Aurica,  Titi“
Stănică  puse  pe  toți  să  iscălească.  Dinadins  insinuase
subțire  indiferența  lui  Felix,  ca  să  apropie  și  mai  mult  pe
Otilia  de  Pascalopol,  și  făcuse  aluzie  la  destinul  bătrânilor,
ca să arunce în sufletul fetei grija de moș Costache. Pe plic
scrise: „Domnișoarei Otilia Pascalopol“.
— N-are să se supere? întrebă Aurica.
— Ei, aș! Zi-mi mie Stănică Rațiu, deputat, și vezi c-am să
mă supăr. Trebuie să fim psihologi.
Stănăcă luă cartea poștală și ieși cu ea să meargă în oraș.
În antreu observă că afară ploua. Lăsă cartea poștală pe măsuță
și se întoarse să ceară o umbrelă. În acest timp, Simion veni
hoțește  lângă  măsuță,  privi  scrisoarea  pe  amândouă  părțile,
apoi, vârând degetul în gură, trase lângă semnături o dungă de
salivă și iscăli gros cu un creion chimic: „Isus Cristos“. Stănică
luă mai târziu cartea poștală, o puse în buzunar și-o aruncă la
cutie fără a o mai privi.
254
Enigma Otiliei
CUPRINS
XIV
Ceea  ce-l  întuneca  pe  Felix,  dându-i  oarecare  doză  de
mizantropie,  era  indiferența  tuturor,  chiar  a  colegilor  de
universitate,  pentru  orice  atitudine  intelectuală,  pentru  orice
înflăcărare  ce  n-avea  un  scop  imediat,  terestru.  La  Iași,  în
internat,  discuta  cu  aprindere  cu  colegii,  chiar  în  pat,  după
stingerea luminii, probleme pe care câteodată nu le înțelegea
nimeni bine, dar care îi îmbătau, dându-le mândrii de filozofi.
Problemele erau formulate îndeosebi în chipul întrebărilor (ce
e viața? ce e moartea?), așa cum le întâlneau prin broșuri. Unul
pusese o dată problema: „ce e femeia?“ și toți se străduiră să
dea  soluțiile  cele  mai  extravagante,  nimeni  nu  făcu  nici  cea
mai mică glumă indecentă și nici măcar vreo aluzie la problema
sexualității. Erau unii care puneau mâna pe reviste și-și scoteau
din  ele  teme  necunoscute  celorlalți,  pe  care  le  dezlegau  cu
soluții tot din revistă, spre ciuda colegilor de dispută, care voiau
să știe de unde furaseră ideile. Într-o noapte, discutară despre
Dumnezeu. Afară ploua cu găleata și tuna, și unii din băieți,
mai fricoși și mai puțin dialecticieni, tremurau de frică și chiar
se închinau pe sub pătură, încredințați că o astfel de discuție
poate  fi  primejdioasă  pe  așa  vreme.  Răspunse  câte  unul  cu
idei de manual, înflorite (studiau puțină istorie a filozofiei, abia
în  clasa  ultimă):  Dumnezeu  este  cauza  dintâi  și  scopul  din
urmă. Prin el, noi ne explicăm tot ce întrece puterea noastră
de explicație și dăm un sens vieții. Un băiat de popă zise că
Dumnezeu „e o dogmă care nu se discută„ și că „noi trebuie să
credem în tot ce e absurd“. În sfârșit, cel care stârnise discuția
strâmbă din buze disprețuitor.
— Spune tu, mă, atunci, dacă ești mai deștept! se supărase
băiatul de popă. Ia te uită la el! Ce te strâmbi așa, parcă tu știi!
255
G. Călinescu
— Mă, zise filozoful, Dumnezeu sunt eu, tu, pământul, cerul,
tot ce există pe lume. Toate fac parte din Dumnezeu, decât că
noi suntem mărginiți pe loc și în timp (asta se zice „în timp și
spațiu“), pe când Dumnezeu e nesfârșit!
Nimeni nu râsese de această soluție ușor de caricaturizat,
rămânând  toți  tulburați.  Afară  fulgera.  Numai  unul  întrebase
incredibil:
— De unde ai luat tu asta, că n-ai inventat-o tu?!
Feciorul de popă făcuse această obiecție, care multora le
păruse foarte întemeiată:
—  Bine,  mă,  noi  socotim  pe  Dumnezeu  ca  fiind  de  o
bunătate  nesfârșită,  opus  răului,  adică  diavolului,  care  e  un
răzvrătit, tăgăduind pe Tatăl nostru din ceruri. Păi, dacă lumea
toată  e  Dumnezeu,  atunci  se  cheamă  că  și  ucigașul  e  o
părticică din Dumnezeu, și ce face, face cu voia lui. Se poate
așa ceva? Ești un „eretic“.
Fiul de teolog spusese această vorbă cu mare orgoliu, dar
celălalt filozof recunoscuse sincer ignoranța lui:
— Vezi că eu nu m-am gândit la asta. Trebuie să fie și aici
o  socoteală.  Eu,  unde  am  citit,  am  aflat  că  filozofia  asta  se
cheamă  panteism.
Atunci se hotărâră cu toții să întrebe pe profesorul Dumbravă,
în care aveau mai multă încredere, fiindcă era sfătos, blând și
dispus la problemă. Era un bătrân cu părul tare și negru, cu bărbuța
maioresciană și care vorbea cu accent moldovenesc excesiv.
— Domnule Dumbravă, se ridicase unul din ei (era în clasa
a  VI-a),  colegii  mei  vă  roagă,  prin  mine,  să  ne  explicați  ce
este Dumnezeu.
Dumbravă rămase înmărmurit.
— Da ci, bre, voi v-ați zărghit? Valeu! D-apăi aveți răbdare,
bre, până la anul macar, când v-o veni mintea. Ci vrai, sî mă
bat cu părintele?
Totuși le schițase câteva aspecte ale problemei.
Felix  își  aminti  acei  ani  și  se  simți  trist;  în  el  clocoteau
idealuri mari, probleme și energii. Otilia îi plăcuse de la început,
pentru aerul ei de intelectuală blazată, care nu vrea să spună
256
Enigma Otiliei
ce  știe,  și  în  același  timp  pentru  subțirimea  ei  delicată,
botticelliană. Ei, Felix i se putea dedica, consacra. Otilia i se
înfățișase  de  la  început  ca  o  finalitate,  ca  un  premiu,  mereu
dorit și mereu amânat, al meritului lui. Voia să facă ceva mare
din cauza Otiliei și pentru Otilia. Depărtarea de fată nu-l supăra
în sine, ba într-un fel îi convenea, fiindcă gusta, ca un călugăr,
bucuria de a se înfățișa mai târziu Otiliei perfecționat sufletește.
Îl  supăra  însă  că  plecase  cu  Pascalopol.  Asta  întuneca  puțin
figura  Otiliei.  Fecioara  Maria  este  venerată  de  toți  și  nu  e  a
nimănui. O fată care primește omagiile unui om în vârstă și se
plimbă cu el în străinătate e suspectă de aspirații comune, de
obtuzitate  pentru  marile  sacrificii  bărbătești.  Ar  fi  vrut-o  pe
Otilia călugăriță, refuzându-se tuturor. Atunci ar fi rămas și el
ascet în onoarea și adorarea ei. Pe Georgeta, Felix n-o disprețuia.
Își mărturisea chiar că-i place și că o dorește. Îl supăra însă că,
fiind  mai  redusă  intelectualicește  decât  Otilia,  nu  căzuse  în
capătul  de  jos  al  valorilor  feminine.  Ar  fi  dorit  o  Georgetă
frumoasă ca și aceasta, dar de un cinism mai accentuat, mai
inconștient.  Ar  fi  voit-o  căzută,  rătăcită,  ca  prostituatele  din
romanele lui Dostoievski, care în abjecțiune mai au o licărire
de  conștiință  morală.  Atunci  i  s-ar  fi  sacrificat  invers  decât
Otiliei, salvând-o, ridicând-o până la el, vindecând-o trupește
și  sufletește.  Așa,  Georgeta  îl  irita  puțin.  Era  încântătoare  de
frumusețe  și  sănătoasă  tun,  imorală,  dar  cu  luciditate,  cu
principii burgheze și bun-simț. Nu numai că n-avea nevoie de
salvatori,  dar  îl  privea  pe  Felix  matern,  îngrijorându-se  de
studiile  și  reputația  lui,  acordându-i  favoruri  din  caritate.
Raportul acesta era insuportabil, cu atât mai mult, cu cât, în
ochii fetei, Felix credea că zărește o sclipire de ironie. Râdea
oare Georgeta în sine de naivitatea lui Felix, care o privea ca
pe o sfântă, sau, dimpotrivă, era mai onestă decât își închipuia,
și atunci ea observa cu maliție orientările lui în lumea femeilor?
Felix simțea, mai mult decât nevoia fiziologică și psiholo-
gică de a avea femei și de a le iubi, necesitatea de a discuta
despre  femei,  de  a-și  găsi  un  punct  de  vedere  metafizic,  în
care  șă-și  ordoneze  viața  sentimentală.  Îl  plictiseau  eternele
257
G. Călinescu
apostrofe și insinuări triviale ale colegilor: „Te-am văzut cu o
damă bine“, „Ai dat o lovitură„, „Faci ceva?“, „Sper că nu e
numai platonic!“
Bântuit  de  astfel  de  gânduri,  mergea  încet  de-a  lungul
Cheiului Dâmboviței, când îl opri cu brațele larg deschise colegul
Weissmann. Vorbea puțin cu el, abia îl cunoștea de fapt, totuși
nu rămase deloc surprins de familiaritatea studentului.
— Ce mai faci! îl întrebă Weissmann. Te plimbi gânditor,
ești pierdut în contemplări. Faci poezii?
— Aș! protestă Felix.
— Și de ce să nu faci? Crezi că eu n-am făcut? Ce, e rușine?
Am  făcut  caiete  întregi  de  poezii,  eram  așa  de  sentimental
într-o vreme!
— Publici? întrebă Felix.
—  Ce  să  public?  Le-am  citit  unui  prieten  al  meu,  băiatul
cel mai inteligent de pe lume, cel mai delicios; el mi-a citit pe
ale lui, și eu le-am aruncat pe foc pe ale mele. Băiatul ăsta are
cel mai mare talent, e mai tare ca Heine.
— Cum îl cheamă?
— Cum îl cheamă? Barbu Nemțeanu! Trebuie să-l cunoști,
e de pe acum un poet celebru.
Felix  mărturisi  că  nu-l  știe,  ceea  ce  miră  pe  Weissmann,
care nu-și luă totuși aere de suficiență.
—  Amice  Sima,  pe  băiatul  ăsta  trebuie  să-l  cunoști
numaidecât, este cel mai mare poet contemporan. Îți fac eu
conoștință.  Am  să-ți  aduc  revistele  în  care  publică  el,  să-ți
dai și dumneata seama. De ce să te privezi de o asemenea
beție  lirică?
Weissmann vorbea cu un entuziasm extraordinar și gesticula,
oprindu-se  din  când  în  când  și  rezemându-se  de  balustrada
cheiului, spre a demonstra mai bine și a-i declama unele versuri,
persuasiv, în șoaptă, trăgându-le cu mâna din gură și sugând
din buze voluptuos, ca după mușcarea unei piersici. Îi puse lui
Felix  repetate  întrebări,  dacă  nu  cunoaște  cutare  sau  cutare
poet român sau străin, și Felix trebui să recunoască rușinat că
nu era atât de informat.
258
Enigma Otiliei
— Ascultă o poemă delicioasă:
Il est d’étranges soirs où les fleurs ont une âme,
Où dans l’air énervé flotte du répentir,
Où sur la vague lente et lourde d’un soupir
Le coeur le plus secret aux lévres vient mourir.
Il est d’étranges soirs où les fleurs ont une âme,
Et ces soirs-là, je vais tendre comme une femme.1
Weissmann declama prelung, cântând aproape, apropiindu-se
și  depărtându-se  de  urechile  lui  Felix,  așa  cum  fac  violoniștii
țigani în Ungaria și Austria.
— Cum? Nu-ți place, poate?! Așa un poem minunat! Cred
că știi de cine e! Cum, nu știi?! E de Albert Samain, cel mai
mare poet francez, mai mare decât Lamartine. E o celebritate.
De Samain Felix auzise și-și aduse chiar aminte că văzuse
între  cărțile  Otiliei  un  volum  destul  de  vechi,  Au  jardin  de
l’Infante. Dar nu-l citise fiindcă nu-l atrăsese până acum poeziile.
Îl interesau romanele care înfățișau cazuri de energie virilă, de
tenacitate în ambiție, biografiile oamenilor mari, în genere toate
cărțile  care  tratau  despre  problema  educării  voinței.  În  anul
acesta întâi de facultate citise puțină literatură și foarte multe
cărți de medicină. Mai mult decât risipirea, prefera profundi-
tatea  într-un  lucru  hotărât.  Acum,  însă,  sufletul  îi  era  sonor.
Declamația  lui  Weissmann,  care  oprea  în  loc  pe  trecători,  îi
plăcea și se decise în gând să citească acasă pe Samain.
—  Ai  iubit  vreodată?  întrebă  brusc  studentul,  după  ce-l
aruncase inutil prin poezia rusească, prin Nekrasov și Balmont.
— Cred că da! răspunse după puțină ezitare Felix.
Weissmann  îl  privi  incredul,  apoi  se  porni,  cu  obișnuita
frenezie, pe confesiuni.
— Ca mine n-ai iubit! E imposibil. Eu am iubit fenomenal,
așa cum numai o dată un om iubește într-un secol. Am material
1  „Sunt  stranii  seri  în  care  și  florile  se-animă
Prin  aerul  sensibil  când  trec  păreri  de  rău,
Și când pe valul unui suspin încet și greu
Cuvântul  cel  mai  tainic  pe  buze-abia  se  stinge.
Sunt  stranii  seri  în  care  și  florile  se-animă
Și-n  serile  acelea  merg  blând  ca  o  femeie“  (fr.  —  n.  red.).
259
G. Călinescu
sufletesc  să  fac  bucuria  unui  poet  mare.  Am  iubit  o  fată
extraordinară,  un  adevărat  înger,  o  fată  nervoasă,  impresio-
nabilă, o fată, îți zic, al cărei suflet vibra ca o vioară scumpă
sub arcușul unui Enescu, o adevărată Marie Baskirtscheff. Am
petrecut  cu  ea  ceasuri  divine,  ne-am  topit  în  beția  sfântă  a
cărnii. Apoi am vrut să ne sinucidem amândoi. Ne-am închis
în casă și-am dat drumul la gaz. Fata s-a speriat la sfârșit și a
țipat, și atunci a venit o mătușă a ei cu vecinii și au spart ușa.
— Și de ce ați vrut să vă sinucideți?
—  De  ce  am  vrut  să  ne  sinucidem?  șopti  tainic  și  grav
Weissmann. Tu nu cunoști durerea cărnii, desperarea de a fi
ajuns pe culmile beției, de unde nu mai e nici o fericire posibilă?
Când  ajungi  o  astfel  de  culme,  imediat  te  năvălește  urâtul.
Ne-a fost silă de viață, am vrut să prelungim clipa în eternitate.
Lui Felix Weissmann i se păru cam prea teatral de subtil,
dar seriozitatea cu care își făcea tragedii strict gratuite îl încânta.
I  se  redeșteptau  în  suflet  emoțiile  nopților  de  dispută  de  la
Liceul  Internat.
—  Mă  întrebi  de  ce  am  voit  să  ne  sinucidem?  continuă
Weissmann. Tu ai citit Weininger, marele Weininger, cel mai
teribil gânditor contemporan?
Felix trebui cu ciudă să mărturisească că nu citise nici pe
Weininger  și  fu  umilit  de  puținele  lui  cunoștințe  și  uimit  de
informația  colegului.
—  N-ai  citit?  Te-ai  privat  de  cel  mai  delicios  festin  al
intelectului. Îți fac eu rost de cartea lui; știu eu de  unde să
ți-o  cumperi  cu  un  rabat  inimaginabil.  Când  ai  ceva  de
cumpărat în materie de cărți, spune-mi mie, și-ți cumpăr mai
ieftin ca oriunde.
— Cine este acest Weininger? întrebă Felix plin de curiozitate,
dorind sincer să se informeze.
—  Weininger?  Weininger  este  cel  mai  grozav  critic  al
femeii,  din  care  cauză  s-a  și  sinucis.  După  el,  femeia  este
numai sexualitate, pe când bărbatul e sexual numai temporal.
La  ea  sexualitatea  e  întinsă  pe  tot  corpul.  Eu  și  iubita  mea,
care prin excepție avea un suflet viril de intelectuală, am rămas
260
Enigma Otiliei
înspăimântați când am citit cartea, și ea mi-a dat ideea să ne
sinucidem, scârbită de realitate, care contrazicea idealul ei.
— Vreau să citesc această carte! zise Felix.
—  Vrei  se  citești  Geschlecht  und  Charakter?  Admirabil.
Dă-mi un franc și ți-o procur eu.
Felix  îi  dădu  francul.  Merseră  câtăva  vreme  tăcuți  unul
lângă  altul,  fiindcă  Felix,  deși  iubitor  de  discuții,  se  simțea
stingherit  să  facă  mărturisiri.  I  s-ar  fi  părut  o  necuviință  să
pomenească numele Otiliei, și chiar al Georgetei, față de un
altul, și chiar să facă oricât de mici aluzii la existența lor. Ca
să  nu  pară  plictisit,  întrebă  pe  Weissmann  cum  trăiește,  ce
scopuri urmărește, dar se căi numaidecât, având sentimentul
că  cere  altuia  indiscreții  pe  care  el  nu  ar  voi  să  le  facă.
Weissmann nu păru deloc contrariat și se porni pe confesiuni
fără nici o umbră de rușine:
— Trăiesc ca un câine, ca un desperat. Am pe capul meu
trei surori mici și o mătușă bătrână, pe care trebuie să le întrețin
eu, și stăm cu toții într-o odaie mizerabilă, un fel de cameră
de  vizitii,  deasupra  unui  grajd,  unde  ne  suim  pe  o  scară  de
lemn mobilă. Eu trebuie să plătesc chirie, eu trebuie să găsesc
de mâncare.
— Și cum faci?
—  Cum  fac?  Fac  ce  pot.  Asist  pe  un  dentist,  fac  injecții
ieftine  pe  la  lucrători,  sunt  redactor  la  o  gazetă  socialistă,
traduc cărți pentru un editor, dau lecții particulare, asta fac.
Eu sunt un proletar care așteaptă mântuirea clasei mele prin
dialectica  istoriei.
— Ești socialist?
— Eu socialist? Ce e aia socialism? Toate spiritele mari fără
prejudecăți,  din  lume,  cugetă  ca  mine.  Eu  sunt  socialist
științific.  Susțin  colectivizarea  mijloacelor  de  producție  și
moralizarea  dragostei  prin  eliminarea  venalității:  dragoste
neconstrânsă.
Felix, cu toate că era lipsit de prejudecăți, simți o stingherire
în fața acestor formule. În sufletul lui se simțea burghez și admira
liniștea, independența autoritară și rafinamentul lui Pascalopol.
261
G. Călinescu
— Crezi, întrebă el, că la noi sunt potrivite astfel de reforme?
— Nu cunoști chestiunea, ripostă Weissmann. A demonstrat-o
la noi cel mai mare critic român.
— Maiorescu?
—  Ce  Maiorescu?  Maiorescu  e  un  pigmeu,  Maiorescu  e
ceva ca degetul mic de la un picior al lui Brandes. Eu îți vorbesc
de Dobrogeanu-Gherea, cel mai mare critic român, care a scris
despre  G.  Coșbuc  un  articol  excepțional,  Poetul  țărănimii.
Trebuie neapărat să-l citești.
Weissmann vorbea cu atâta pasiune și convingere, că trecătorii
întorceau capul. Felix nu-i împărtășea nici o idee, dar era încântat
de frenezia lui ideologică, așa de absentă la alții.
— Am să mai stau un an, doi în România, unde nu pot să
gândesc liber, până îmi mărit surorile și plasez pe mătușa la
vreun cumnat, și apoi mă expatriez. Mă duc în Franța.
Felix  îi  mărturisi  că  și  el  avea  de  gând  să  plece  la  Paris,
pentru  a-și  desăvârși  studiile,  dar  că  simțea  ca  o  datorie  de
onoare să se întoarcă apoi în țară, spre a contribui la progresul
ei. Îl întrebă dacă pe el nu-l mișca la fel acel obscur devotament
pe care îl are orice om pentru pământul în care s-a născut.
— Tu poți să vorbești așa, fiindcă ești creștin. Eu sunt evreu,
suspectat în sentimentele mele patriotice. Și dacă am să-ți spun
că și mie îmi răscolește sufletul doina românească, ai să mă
crezi? Mi-e teamă că n-ai să mă crezi nici tu. Mulți ne atribuie
exclusiv obstinația de a vedea peste nații, de a pregăti răsturnări.
Mirabeau, Danton, te întreb eu, au fost evrei, au lucrat ei contra
patriei  franceze?  Toți  cei  care  cugetă  la  binele  de  mâine  al
omenirii și văd peste prezentul îngust sunt calificați nepatrioți
de către privilegiații prezentului. Eu sunt patriot român, însă în
numele țărănimii și al proletariatului, alături de orice bun român
care nu exploatează. Azi, în societatea burgheză, toți cei care
gândesc  ca  mine,  evrei  sau  creștini,  fără  deosebire,  sunt
trădători. Ce-s eu de vină că frecventez spiritele cu viziunea
viitorului? Am sau n-am eu dreptate?
— Poate ai dreptate, zise Felix, logic vorbind. Dar sufletul
meu nu poate depăși datele experienței imediate. E totuna cum
262
Enigma Otiliei
mi-ai spune că e zadarnic să iubesc o fată, fiindcă peste atâția
ani va fi bătrână și va muri. Eu iubesc pe cea de acum, singura
care există pentru mine, irațional.
—  Sofism,  sofism,  ești  un  escroc  al  logicii!  vociferă
Weissmann gesticulând, gata să dea năvală cu alte argumente.
Felix însă ajunsese aproape de casă și trebuiră să se despartă.
Weissmann îl întoarse din drum, îi privi hainele, le pipăi stofa
cu  mâna  și  se  arătă  nemulțumit,  deși  costumul  lui  Felix  era
foarte bun, numai puțin cam gros pentru anotimp.
—  Vrei  să  porți  un  costum  elegant,  cum  poartă  numai
Demetriad    de  la  Național?  Dă-mi  costumul  ăsta  vechi  și
douăzeci de franci, și eu îți procur un costum nou, cum n-ai
mai purtat toată viața.
Felix se codi, dar Weissmann îi vârî în mână o adresă pe o
carte  de  vizită.
— |ine asta, parcă ce pierzi? Când ai să te decizi, ai să te
duci și-o să-ți pară bine!
—  Să-mi  aduci  pe  Weininger!  îi  strigă  de  departe  Felix,
făcându-i un semn amical cu mâna.
Ajuns  acasă,  intră  de-a  dreptul  în  odaia  Otiliei  și  căută
poeziile  lui  Samain.  Le  răsfoi,  se  lăsă  pe  un  scaun  cu  ele  în
mână,  apoi  se-ntinse  pe  sofa.  Atmosfera  aceea  vaporoasă,
mătăsoasă  îl  umplea  de  înfiorări  noi.  Nu-i  plăcea  în  fond
poezia,  o  găsea  prea  prețioasă,  dar  pricepu  prin  ea  reveriile
Otiliei,  tumulturile  ei  tăcute  de  fată.  Pe  marginea  mesei  zări
un degetar și o păpușă de stofă. Din paginile volumului căzu
un mic ac de păr ondulat și o panglică verde. Otilia îi apăru ca
o  ființă  fragilă,  suferind  la  o  muzică  prea  tare,  ca  o  floare
respirând  în  întuneric  umiditatea.  O  fată  care  citea  astfel  de
fluidități nu putea fi o ființă diabolică, ci contemplativă, victimă
a oricărei mișcări pasionale prea tari, dependentă de cel care
ar  fi  fascinat-o.  Urî  pe  Samain.  Se  duse  în  odaia  lui  și  luă  o
carte medicală în care se vorbea tocmai de conformația femeii
și  autorul  sublinia,  cu  oarecare  patetism,  destinul  ei  de
pasivitate.  Felix  îl  căută  în  zilele  următoare  pe  Weissman  și
nu-l lăsă până nu căpătă pe Weininger. Îl citi cu pasiune, dar
263
G. Călinescu
amărăciunea acelui original sinucigaș nu-l contamină. Dimpo-
trivă,  rămase  cu  convingerea  și  mai  întipărită  că  femeia  e  o
ființă  slabă,  victimă  a  fiziologiei  ei,  orientabilă  după  bărbat,
care  trebuie  s-o  ocrotească  și  să-i  împrumute  personalitatea
lui.  Contactul  cu  Weissmann  și  cu  problemele  sale  dezvălui
lui Felix o latură care-l rușină. Da! Citise multe lucruri pentru
vârsta  lui,  însă  dăduse  cu  prea  mult  orgoliu  atenție  numai
pregătirii tehnice. Nu-și cercetase sufletul, nu-și pusese proble-
me, fusese un animal ambițios. Viața avea aspecte multiple și
era stăpânită de legi interioare, sub apăsarea cărora orice om
își avea iertarea lui. Fusese un înfumurat egoist, mulțumit că
are o stare, necunoscând nici o mizerie, purtându-se cu lumea
rece.  Desigur,  Titi  era  un  băiat  mediocru,  dar  avea  și  el  un
suflet. Îl umilise prin pretențiile lui savante și-l jignise în amorul
propriu, purtându-se indiscret în afacerea cu Georgeta. Aglae
era rea, dușmănoasă, dar fiindcă își iubea copiii. Cu Pascalopol
se purtase fără nici o delicatețe, deși n-avea nici un drept asupra
Otiliei.  Îndeosebi,  Felix  își  scrută  atitudinea  lui  față  de  cele
două fete și se găsi profund vinovat. Pe Otilia o urmărise, înainte
de a se încredința că fata îl iubește, compromițându-i, agravându-i
situația, iar pe Georgeta o vexase pur și simplu. Era și ea o ființă
ca  toate  ființele,  care  voia  să  aibă  un  cămin  și  să  fie  stimată.
Chiar dacă nu era decât o fată ușuratică, nu se cădea să fugă în
chipul acela laș din patul în care ea îl primise cu atâta vădită
sfială, cu un respect care-l măgulise. Ea îl iubea, fără îndoială,
și-l socotea mai presus de ea. Felix se hotărî ca, pe dată ce-și va
fi trecut examenele, să facă unele lecturi de documentare mai
generală  în  domeniul  vieții  și  să  se  scruteze  mereu,  spre  a-și
surprinde și sugruma orice impulsiune orgolioasă, și orice cruzime
față de alții. Ca să nu uite, își luă caietul și scrise neted:
„Voi căuta să fiu bun cu toată lumea și modest, și să-mi fac
o educație de om. Voi fi ambițios, nu orgolios.“
Felix, după multă luptă cu sine însuși, ajunse la concluzia
că „trebuie“ să se ducă la Georgeta, spre a repara impresia de
răceală  pe  care  o  lăsase  fetei.  Îl  tulbura  însă  faptul  că  sila  pe
264
Enigma Otiliei
care și-o făcea îl bucura lăuntric. Lua deci drept hotărâre ceea
ce  nu  era  decât  slăbiciune?  Și  apoi,  nu  cumva  nu  mai  iubea
îndeajuns  pe  Otilia?  Căută  să  se  analizeze  sincer  și  crezu  că
descoperă această dualitate. Pe Otilia o iubea cast, o voia ca
pe o viitoare soție, Georgeta îi era trebuitoare fiziologicește. Îl
tulbura, o dorea, dar nu se temea că ar putea să se îndragostească
de-a binelea de ea. Se duse deci la Georgeta, care-l primi cu o
plăcere întristată. I se păru chiar curios lui Felix că o fată așa de
jovială și deliberată în tot ce face, exprimând prin perfecțiunea
de mare păpușă de porțelan femeia crudă, indiferentă, e atât de
preocupată de cazuistica morală.
— Domnule Felix, îi zise ea, îmi pare sincer rău de Titi.
N-am vrut deloc să-l fac să sufere. Dumneata nu înțelegi că
e perfect absurd ca eu...? În sfârșit, e ridicol. E de vină numai
Stănică. Dar sunt și eu  vinovată, că m-am jucat. Generalul
a aflat, tot Stănică trebuie să-i fi spus, cum are obiceiul, și
mi-a făcut aluzie. Nu din gelozie, închipuie-ți, din bunătate.
E un om bun.
Lui Felix i se păru ciudată și această bunătate a unor oameni
cu o situație morală atât de independentă. Se gândi și la Aglae,
și la Pascalopol și-și făcu mintal socoteala că ființele dezlegate
de  cătușele  familiei,  trecute  prin  toate  plăcerile  vieții,  sunt
mai  îngăduitoare.  În  tot  cazul,  fu  înduioșat  de  judecata
Georgetei și o privi lung.
— Ascultă, zise aceasta, eu am pretenția de a fi frumoasă,
seducătoare, știi, nu sunt îngâmfată, dar o femeie își dă seama
numaidecât  de  felul  cum  e  privită  de  bărbați.  Și,  apoi,  în
tagma  mea  sunt  de  o  castitate  aproximativă,  pot  să  inspir
tulburări romantice. M-am întrebat: ești un timid, sunt eu lipsită
de interes pentru un om cult? Spune-mi drept, nu mă supăr!
De ce fugi de mine?
Sub imperiul hotărârii lui disciplinare, Felix se apropie de
Georgeta și-i sărută mâna. În fond, era tulburat și se temu că
nu va fi consecvent. Simți că o forță naturală, imperioasă cere
ca relații de acest fel cu femeia să devină normale. Georgeta
îi  văzu  obrazul  înroșit  și  ochii  vinovați  și-l  luă  de  bărbie  (în
sine, Felix fu iar înciudat).
265
G. Călinescu
—  Ce  curioși  sunteți  voi,  tinerii,  îndrăzneți  și  plini  de
ascunzișuri! De ce-ai fugit atunci?
—  Trebuie  să  înțelegi  că  e  jenant  pentru  mine  să  lipsesc
noaptea de acasă. Moș Costache e un om bătrân, merită respect.
Apoi,  Otilia...
— O iubești, nu?
Felix găsi o deosebită mulțumire să se mărturisească și i se
păru chiar foarte firesc ca să-și dovedească astfel prietinia față
de Georgeta:
— O iubesc, într-adevăr.
Georgeta îl strânse repede de un braț și-l sărută.
— Dar la mine ce cauți atunci, așa iubești tu pe Otilia?
Felix  se  dădu  înapoi,  dezarmat  de  argument.  Georgeta
redeveni serioasă.
— Nu, zise ea, glumesc, desigur. Iubești într-adevăr pe Otilia
și o fericesc. Nu faci o crimă dacă vii la mine, oricărui bărbat
îi e îngăduit asta.
— Nu-i așa? se prinse Felix de precept. De Otilia sunt legat
de mult, din copilărie. Și pe tine te iubesc... altfel. N-am avut
nici o intenție rea atunci, îngăduie-mi să repar greșeala.
— Ah, râse Georgeta, ce șiret ești! Vrei iarăși să-l trădez pe
generalul cu tine? Ei bine, am să fac și asta, fiindcă sunt o fată
bună  și,  de  altfel,  am  prins  slăbiciune  pentru  tine,  dar  fără
manifistări  casnice.  Ai  dreptate,  în  definitiv,  însă  află  că  în
cele din urmă devin primejdioasă. Un tânăr s-a sinucis din cauza
mea! Iubește-mă pe furate, nu te zăpăci!
Pe  Felix,  această  morală  îl  supără  iarăși,  lucru  pe  care
Georgeta îl remarcă. Fata se așeză pe genunchii lui Felix și-i
înconjură gâtul cu un braț.
—  Sunt  o  proastă  că-ți  fac  atâta  morală,  iartă-mă,  inspiri
atâta respect, încât am devenit pedantă. La drept vorbind, îmi
placi, asta-i principalul! Fă cum crezi!
Ca  un  fulger  trecu  prin  mintea  lui  Felix  iarăși  imaginea
Otiliei.  Hotărârea  de  a-i  fi  absolut  credincios  îi  întârzia
spontaneitatea plăcerii de a se simți alături de Georgeta, apoi
se simți profund ridicol ca în asemenea împrejurare să stea să
266
Enigma Otiliei
mai cântărească sentimentele. Se lăsă cu totul în voia simțurilor,
și  atât  el  cât  și  Georgeta  fură  fericiți  în  acest  joc  care  avea
savoarea primejdiei, fără a fi propriu-zis amenințați. La plecare,
Georgeta îl privi pe Felix cu o simpatie adâncă și-i șopti cu un
galeș reproș:
— Felix, să nu te îndrăgostești de mine! Fii impertinent, așa
trebuie să fie un bărbat! |i-o spun pentru binele tău.
Felix se simțea fericit. Era absurd să tăgăduiască acest lucru.
Se simțea mai ales ocrotit de toate împrejurările și de oameni
ca de o conjurație a favorii. Otilia îi păstra un gând de departe
și el avea voluptatea de a o iubi, Georgeta îi dădea cu mari
gingășii ceea ce era în puterea ei. Era însă nemulțumit de el
însuși, de această luptă lăuntrică între impulsurile momentane
și nevoia congenitală de a-și face un program în viață. Dacă
se va duce mereu la Georgeta, va fi un profitor, lipsit de orice
capacitate de asceză în numele unei iubiri mai pure, dacă nu
se va duce, va fi un ridicol cazuist, timid. Otilia și Georgeta
ședeau  foarte  bine  laoaltă,  lucrul  era  limpede,  cu  toată
îndărătnicia de a găsi vreo antinomie. Mai degrabă îl supără
facilitatea  relațiilor  lui.  Parcă  nu  el  cucerise  pe  Georgeta,  ci
ea  îl  cucerise  pe  el.  Și  Otilia  îl  privise  ca  pe  un  factor  de  a
cărui inițiativă nici nu se cădea să se informeze. Felix avu în
treacăt ideea, pe care n-o lăsă să se dezvolte din pudoare, că
spre   a-și controla voința și capacitatea lui de a urmări un scop
ar fi trebuit să încerce să cucerească experimental o altă fată,
inaccesibilă.  Însă  examenele  îl  absorbiră  cu  totul  și  câtăva
vreme uită și de Otilia, și de Georgeta.
Pe când citea un curs, străduindu-se să memoreze pagină
cu pagină, moș Costache, după ce dădu câteva târcoale prin
fața odăii lui, crăpă ușa și își vârî înăuntru capul lui ca o bilă.
— Nu-nu-nu te-te duci nicăieri azi? întrebă el.
— Nu. Am de învățat. Dar de ce? Ai vreo trebuință de ceva?
— Nu. Am zis că e frumos afară, e soare, ți-ar face bine să
mai iei aer. Eeee întuneric aici!
— Îți mulțumesc, zise Felix. Am să ies mâine. Azi vreau să
citesc cursul.
267
G. Călinescu
Moș Costache scoase capul din întredeschizătura ușii și dădu
să plece. Ezită însă, și după câteva tărcoale îl vârî din nou.
— Nu-nu-nu ieși din odaie, nu-i așa? Pe jos e urât, fa-fac
niște reparații.
— Nu ies! răspunse Felix.
— Bi-bine faci! se bâlbâi moș Costache, vesel.
Deși întrebările bătrânului erau cam fără rost, Felix nu le luă
în seamă, dar rămase cu sugestia vremii frumoase. Într-adevăr,
i-ar fi plăcut să se plimbe puțin la Șosea, să-și mai consolideze
prin odihnă terminologia în memorie. De jos se auzi un huruit
ca  de  mobilă  târâtă  pe  dușumea  și  apoi  bătăi  de  ciocan.  Își
aruncă ochii prin ferestrele geamlâcului și văzu că în curte nu
era nimeni. Ușa de la odaia Marinei era închisă cu lacătul, ceea
ce însemna că bătrâna nu era acasă. Moș Costache apăru deodată
în  curte  cu  un  ciocan  în  mână.  Privi  înspre  poartă,  în  fundul
curții,  în  toate  părțile,  uitând  să  arunce  ochii  în  sus,  apoi  se
întoarse, călcând în vârful picioarelor chiar pe pământ, ca un
hoț. Se auziră din nou huruituri și scârțâituri ca de lungi cuie
trase  greu  cu  un  clește.  Felix  se  decise  să  plece  în  oraș.  Tot
trebuia să mănânce undeva, de vreme ce Marina nu era acasă.
Se dădu jos pe scară fără să fie auzit. În sufragerie însă fu oprit în
loc de o scenă pe care n-o aștepta. Marele bufet era dat la o
parte, iar moș Costache ședea îngenuncheat în fața unei găuri în
dușumea, făcută prin scoaterea unei bucăți de scândură. În ea,
Felix zări, fără să vrea, o cutie de tablă de-ale Regiei, în care
luceau  monede,  și  un  pachet  cu  hârtii,  după  toată  aparența,
bancnote. Bătrânul se silea, cu mâinile tremurătoare și pline de
sudoare, să pună repede deasupra bucata de scândură. Felix voi
să  se  strecoare  îndărăt  pe  ușă  fără  a  fi  văzut,  dar  dușumeaua
trosni sub pașii lui, și moș Costache sări galben în picioare cu
ciocanul în mână:
— Ci-ci-cine e? Nu intra!
— Eu sunt, moș Costache! Am venit să-ți spun că mă duc
în oraș. Dacă voiai să repari dulapul, trebuia să-mi spui mie,
să-ți ajut.
Felix mințise intenționat, dar moș Costache îl crezu sau se
făcu că-l crede.
268
Enigma Otiliei
— Nu-nu nu-i nimic. S-a rupt puțin o scândură, îl repar eu,
că mă pricep.
Felix se strecură pe ușă cu ochii în tavan, ca să dovedească
bătrânului  că  nu  vede  nimic.  Pe  dată  ce  ieși,  auzi  cheia
răsucindu-se în broască. Ieșit în stradă, întoarse instinctiv privirea
și văzu că moș Costache pândea la fereastră să vadă dacă a
plecat.  Bătrânul  îi  făcu  un  semn  de  adio  cu  mâna,  ca  să  fie
sigur că pleacă.
— Imprudent bătrân, își zise Felix, dacă află Stănică, e
un om mort.
Stănică nu află, dar extraordinarul lui simț pentru tot ce se
petrecea în umbră pe raza intereselor lui îl făcea neliniștit și
căutător ca o pisică în preajma unei fripturi. Felix nu-și putea
da  seama,  în  definitiv,  ce  urmărea  Stănică,  și  nici  acesta  nu
i-ar  fi  putut  explica  într-un  acces  de  sinceritate.  Stănică  nu
urmărea nimic special, aștepta numai, înfrigurat, lovitura care
să-i schimbe cursul vieții. Această relativă gratuitate a activității
lui îl făcea fecund în idei și ascuțit în intuiții, ca pe un adevărat
artist. Stănică era pretutindeni, întreba de toate, dădea sfaturi în
toate  direcțiile,  era  frate,  părinte,  consilier  pentru  oricine,
înduioșându-se de propriile lui improvizații sentimentale. Felix
îl surprindea adesea privind pe fereastră în odaia lui moș Costache
sau cotrobăind prin casă. Totdeauna întorcea astfel vorba, încât
indiscreția lui părea un lucru firesc și neînsemnat. Felix îl găsi
într-o zi chiar în odaia lui. Îl văzuse bine cum scotocește prin
cameră, dar, când intră, Stănică ședea pe un scaun lângă masă
și contempla atent o pagină dintr-un tratat.
—  E  foarte  interesantă  chestia  asta,  zise  el,  bătând  cu
degetele în carte, ca și când era limpede că pentru carte venise.
Când termini examenele, să mi-o dai și mie s-o citesc, vreau
să mă informez și eu. Stiința exactă, asta a fost pasiunea mea.
N-am avut părinți...
Felix  îl  privise  totuși  așa  de  surprins,  încât  Stănică  simți
nevoia de a mai da o îndreptățire prezenței lui acolo:
—  Domnule,  mă  uitam  la  Marina  asta,  a  îmbătrânit  rău,
săraca. Știi că le e cam rudă dumnealor! Ai dracului oameni!
269
G. Călinescu
Să-ți fie rudă, și s-o faci servitoare. Și nici nu-ți închipui în câte
familii  bune,  mă-nțelegi,  există  porcăria  asta!  O  soră  nemă-
ritată, o mătușă, așa puțin mai cretină, spală rufele celorlalți
gratis. Să zic că Marina nu prea face cine știe ce treabă, dar,
oricum gratis, e o afacere. Eu aș lua-o bucuros, s-o scap din
mizeria asta, dar te lasă dumnealor? Culmea, nu vrea nici ea.
Domnule, Marina asta trebuie să aibă parale, pe onoarea mea,
asta i-a împrumutat o dată lui moș Costache două mii de franci.
Unde  dracului  i-o  fi  ținând?  Cunosc  o  familie  care  ținea  o
decrepită  de  asta  numai  pentru  că  știa  că  are  bani.  Când  a
murit însă, n-au găsit nimic. Știi de ce? Ia să văd dacă ai fler!
Felix ridică din umăr.
—  Avea  amant,  puiule,  avea  amant  un  cocoșat,  cu  care
făcuse  și  doi  copii  admirabili,  cel  puțin  ca  ten.  Nu  știu  ce
învățați  dumneavoastră  la  medicină,  dar  cocoșații  fac  copii
albi, planturoși, cu pielița ca de chiparoasă și crin, ca de plantă
ținută în pivniță. Mor însă matematic după un an. Ei, eu mă
întreb la cine rămâne Marina dacă, doamne ferește (lucrul e
inevitabil), moare Costache? Cine se păcălește sau se procop-
sește? În locul dumitale, eu aș pipăi terenul, aș trage-o de limbă
(am  văzut  că  Marina  ține  la  dumneata),  să  văd  ce  bani  are.
Dumneata  ai  putea  s-o  iei  foarte  bine,  ca  student  ai  în  ea  o
comoară,  fără  nici  un  ban,  pentru  puțină  țuică.  Și  pe  urmă,
șmechere,  rămâi  cu  banii.  Dar  e  vorba,  are,  sau  nu  are?
Dumneata ce zici?
—  Niciodată,  răspunse  Felix,  nu  m-am  gândit  la  asta,  și
chestia mi se pare inactuală, bineînțeles pentru cel interesat.
Ar  trebui  să  moară  moș  Costache,  apoi  ea,  sunt  pea  multe
evenimente de așteptat. Mi se par foarte solizi.
— Bine, bine, noi lucrăm cu probabilitățile. Ia să presupu-
nem că eu, care am experiență, și dumneata, la care țin ca la
un  frate  mai  mic,  facem  un  pact.  Dumneata  observi,  eu
pilotez, apoi împărțim beneficiile. Evident, e o loterie, dar o
loterie cu toate numerele câștigătoare. Trebuie numai răbdare.
Numai cu asta nu trăiești, dar dacă mai joci și  la alte loterii
de astea, poate veni vremea când toate să se tragă deodată.
270
Enigma Otiliei
Atunci  trebuie  să  fii  pregătit.  Dumneata  ești  doctor,  pentru
numele lui Dumnezeu, și știi. Ce e viața? Vax. Ai trecut de o
anumită  vârstă,  încep  beteșugurile:  ba  un  reumatism,  ba  o
gută,  ba  inima,  ba  rinichii.  Într-o  bună  zi,  pac,  și  nu  pică
unul, ci toți de vârste apropiate. E statistic, e științific. Ieri l-a
pocnit pe Simion (se curăță la sigur, fac prinsoare), mâine pe
moș Costache, și nici ceilalți n-o să trăiască o mie de ani. E
rândul  nostru,  al  tinerilor,  să  ne  așezăm  la  masa  vieții.  Da,
dar trebuie să fim pregătiți, să  nu lăsăm lucrurile de azi pe
mâine.  Bătrânii  sunt  șireți,  escroci,  ți-o  spun  eu,  ca  avocat,
au dușmănie declarată pe moștenitori. Un bătrân care toată
viața n-a știut să se folosească de averea lui, gelos pe tineri,
face  farse,  de  pildă,  lasă  averea  la  o  biserică  sau  la  alte
instituții  și  mai  neprevăzute.  E  frumos  ca  Otilia  să-și  fi
consumat aici tinerețea și apoi să rămână pe drumuri, tocmai
când e mai îcântătoare și are nevoie de lux?
— Nu cred eu că moș Costache n-are să aibă grijă de ea,
spuse Felix, puțin atins.
Stănică îi surprinse momentul de slăbiciune.
— E în stare, e în stare, nu-ți face iluzii, bătrânii au psihologia
lor. E de datoria dumitale, dacă zici că o iubești pe Otilia, să
pui  umărul  să  creăm  aici  o  atmosferă  sănătoasă,  pentru  ca
succesiunea, când o fi, să se deschidă în mod echitabil. Ori
vrei să pună mâna soacră-mea pe toate, pe averea în fond a
Otiliei? Dumneata știi că restaurantul a fost cumpărat de moș
Costache cu zestrea nevestei lui? Era, de fapt, dreptul fetei.
Felix  făcu  un  gest  de  protest  la  injustiție.  Stănică  atacă
problema mai adânc:
— E din partea dumitale o faptă de moralitate. Fata asta
dulce,  delicioasă  trebuie  ferită  de  primejdii,  de  ispite.  Fără
nimic și nimeni pe lume, știi ce face Otilia, ce e îndreptățită
să  facă?  Se  aruncă  în  brațele  lui  Pascalopol,  asta  face!  Și-i
dau dreptate.
Stănică, încredințat că a pus punctul pe i, închise cu zgomot
tratatul  de  medicină.  Felix  se  întunecase  mai  mult,  iritat  de
readucerea în chestiune a cazului Pascalopol.
271
G. Călinescu
— Ce pot să fac eu? zise el plictisit. Nu pot și n-am căderea
să m-amestec. În curând voi fi major, și prezența mea în această
casă va trebui să înceteze.
— Nici nu trebuie să faci nimic. Să ai numai încredere în
mine, să-mi ușurezi misiunea, să mă lăși să fac fericirea Otiliei
și a dumitale. Eu aș voi să-l ajut pe moș Costache, să-l învăț
cum să facă bine lucrurile. Nu vezi ce prostii face? A vândut
două  imobile  până  acum,  cu  sume  mari.  I-a  primit  banii  în
mână, stiu sigur asta, doar am vorbit cu cumpărătorii. Ei bine,
ce-a făcut moș Costache cu banii? I-a pus la bancă? Nu cred!
Îți închipui că eu n-am colindat peste tot? Bătrânii, domnule,
nu depun banii! Ei vor să fie siguri de ei, să-i aibă în labă, de
aceea și vând. Vor să-i manipuleze, să păcălească pe moșteni-
tori. Bătrânii îngroapă, amice. Eu fac prinsoare cu dumneata
că  moș  Costache  a  îngropat  undeva  banii.  Dar  unde?  Asta-i
chestiunea. N-ai mirosit nimic, nu bănuiești nimic?
— Nu, nici nu m-am gândit la așa ceva!
Stănică îl scrută neîncrezător și râse tactic, cu capul lăsat
pe umăr.
— Hoțule, nu zău! Nu-mi prea vine să te cred. Am ajuns la
convingerea că ești fin de tot. La dame, cel puțin, ești maestru.
N-am  făcut  în  doi  ani  cu  Georgeta  ce-ai  făcut  dumneata  în
cinci  minute.  îștia  care  au  succes  la  dame  se  pricep  și  în
lucruri bănești, contrar părerii comune. Dar să zic că n-auzi,
nu vezi. Eu te întreb așa, să văd, dumneata cum judeci? Unde
să-i fi ascuns?
— În casă nu cred că-i ține, zise Felix, dintr-un sentiment
de solidaritate cu bătrânul. Avarii îngroapă banii prin grădini.
— Ei, asta în povești, nu pe aici pe la oraș. Crezi că eu nu
m-am  plimbat  prin  grădină?  Nici  eu  n-aș  crede  că-i  ține  în
casă. Însă să știi că aici sunt ascunzișuri pe care numai el le
știe  și  soacră-mea,  ascunzișuri  de  casă  veche.  Ai  să  vezi  că
bătrânul  nu  face  iarna  foc,  să-l  tai,  în  cutare  sobă,  ceea  ce
înseamnă că-i e frică să nu-i ardă bănetul ascuns prin apropiere.
În  definitiv,  treaba  lui,  vorba  dumitale,  cum  își  așterne,  așa
doarme. Eu, unul, n-am nici un interes. Mă ocupam și eu, așa
272
Enigma Otiliei
ca filantrop, pentru binele lui, și puțin și pentru Olimpia. Am,
ca să zic așa, un mandat moral, să apăr interesele generației
noi față de cea veche.
Fiindcă Felix dădea oarecare semne de plictiseală, Stănică
se ridică și chiar trecu pragul, dar se întoarse din nou.
— Ceea ce vrusesem să-ți spun, tocmai aia nu ți-am spus.
Te invită Iorgu mâine seară la nouă la restaurant. Vine și moș
Costache. Are omul o fată căreia îi rupe turta, și a găsit pretext
ca  să  dea  o  masă  cunoscuților,  în  vederea  că  a  devenit
proprietar.  Mai  mult  pentru  asta.Tocmai  dumneata,  care  ai
mijlocit, ca să zic așa, afacerea, și moș Costache sunteți eroii
serii. Vin și eu, nici vorbă.
— Nu cred că am să pot merge!
— Refuz nu se poate. Am ordin să te aduc. Mai dă-le dracului
de examene! Mi se pare c-o să-ți arăt o fată faină.
Încredințat  că  a  aruncat  argumentul  suprem,  Stănică  ieși
pe ușă maiestuos. Într-adevăr, Felix se duse la restaurant, fiindcă
moș Costache ținu neapărat să fie însoțit, și apoi pretindea că
trebuie  să  închidă  casa  peste  tot  cu  cheia,  fiindcă  a  aflat  că
umblă niște hoți care se introduc prin case și așteaptă acolo,
ascunși, până când pleacă lumea. În „șambrul“ în care Iorgu
oferea, plin de mulțumire, masa, Felix avu surpriza și neplăce-
rea  să  întâlnească  îndivizii  cei  mai  puțin  acordabili.  Venise
Georgeta, generalul, Olimpia și chiar Titi, adus s-o însoțească,
explicau ceilalți, pe Olimpia până la sosirea lui Stănică, și să
facă  portretul  lui  Iorgu.  Era  și  Weissmann,  studentul  (care  îl
lămuri pe Felix că făcea dantura familiei pe un preț absurd de
avantajos). Nevasta lui Iorgu era o femeie grasă, enormă, cu
fața severă, hindenburgiană, și părul roșcat adunat într-un coc
ridicol de ascuțit. Părea binevoitoare, cuviincioasă și de origine
germană. Fata, care da pretext sărbătorii, nu era de față. Fusese
culcată de mult. Mai participau câteva figuri necunoscute, un
frate al lui Iorgu, un ofițer cu râs încântat, ostentativ optimist,
o soră a doamnei Iorgu, doi bărbați maturi, corect îmbrăcați,
dar cu aere de flăcăi bătrâni. Unul se prezentase ca maestru
caligraf,  și  Iorgu  comunicase  asistenței  că  arta  musafirului
273
G. Călinescu
constă  în  a  face  inscripții,  afișe,  liste  de  mâncare,  în  felurite
caractere. Situația lui Felix fu din cele mai penibile. A săruta
mâna Georgetei față de Olimpia și de general i se arăta ca o
operație desperată. Însă atât Georgeta, cât și generalul avură
purtările cele mai cordiale. Georgeta îl primi cu aclamații, și
generalul voi cu orice chip ca Felix să se așeze lângă el. Titi
nu dădu nici un semn de supărare. Făcu el însuși un salut din
mână  lui  Felix,  cu  obișnuitul  aer  placid  și  timid,  părând  a  fi
uitat cu desăvârșire incidentul. Cât despre Olimpia, ea nu făcu
nici  o  dificultate  morală,  ocupată  să  admire  multele  brățări
ale doamnei Iorgu, care își scotea greoi și cu multă amabilitate
bijuteriile,  spre  a  face  plăcere  musafirilor.  Totuși,  Felix  era
tulburat. Titi se afla exact în fața lui, de cealaltă parte a mesei,
cu niște bucăți de hârtie de bloc, pe care își propunea, probabil,
să treacă la nemurire agapa. Să stea de vorbă, cu o familiaritate
pe care nu și-o putea reprima, cu oricâtă sforțare la ipocrizie,
între privirile lui Titi și ale generalului, i se păru lui Felix un
chin nou. În ochii lui Titi nu citi decât o mahmură, enigmatică
lipsă  de  gândire.  Generalul  fu  încântător  în  chipul  cel  mai
jenant. Își vârâse un braț după acela al Georgetei, și altul după
al lui Felix și făcea legătura de unire între ei, vorbindu-le încet:
— Mon jeune ami1, zise, am așteptat să te mai văd, și nu
te-am mai întâlnit. Păcat! Muncești mult, îmi închipui. Însă, te
rog eu, nu exagera. Ai timp. Ce zici, întrebă el pe Georgeta,
muncește mult?
— Așa cred! răspunse Georgeta.
— Vezi? reproșă generalul. Totuși e frumos, e foarte frumos
ce faci! Nu e nevoie însă să-ți părăsești prietenii pentru asta.
Domnișoara Georgeta mi s-a plâns, sunt dator să-ți spun, că ai
neglijat-o. Est-ce qu’on néglige une beauté comme ça?2
— Generale, ești un galant incorigibil, am gust să te sărut.
—  Faites,  faites  3,  aprobă  acesta,  mângâindu-și  mustățile
terminate  în  bilă.  Apoi  se  mărturisi  la  urechea  lui  Felix:  E  o
fată delicioasă, o fată bună, plină de virtuțile antice.
1Tinere  prietene  (fr.—n.red.).
2Poți  rămâne  indiferent  la  o  asemenea  frumusețe?  (fr.—n.red.).
3Nu te sfii... (fr. — n.red.).
274
Enigma Otiliei
— Papa! reproșă Georgeta în glumă.
— Zic virtuți, corectă generalul, în sensul de perfecțiune. E
femeia perfectă, totală, nu o matroană, pentru Dumnezeu!
— Va să zică, noi suntem matroane, bietele femei măritate!
crezu  Olimpia  că  trebuie  să  obiecteze,  pentru  întreținerea
convorbirii.
—  Oh,  madam,  deloc.  N-avem  dreptul  să  calomniem
femeile înainte de a le cunoaște posibilitățile.
Georgeta fu cam îngrijorată de această conversație, ce putea
degenera în altercații cu o femeie ca Olimpia, și, ca să înlăture
răspunsul  generalului,  luă  o  bucățică  de  șvaițer  și-l  vârî  cu
vârful degetelor în gura acestuia. Generalul prinse șvaițerul și,
în  treacăt,  sărută  și  degetele  Georgetei.  Fata  se  pregătea  să-i
mai astupe gura cu o altă bucată, făcând și ea la fel, în scopul
stimulării, când sosi Stănică. Primejdia era înlăturată.
— Să mă iertați c-am întârziat, dar de-abia am scăpat de
socru-meu. Olimpia, ce să-ți spun, iubitul tău tată e imposibil.
A  aruncat  pernele  pe  fereastră,  a  sfâșiat  cearșafurile,  a  făcut
un tămbălău grozav.
— Ce are? întrebă madam Iorgu.
Stănică  râse.
— Are gărgăuni, madam Iorgu, ce să aibă? I-a intrat în cap
că duhul sfânt, prigonit de oameni, s-a ascuns în cearșafuri, și
se supără când bați cu bățul plapuma și celelalte. Astă-seară
n-a vrut să se culce, fiindcă rufele n-aveau duh, fiind spălate
cu  leșie  și  persecutate.  M-a  văzut  pe  mine  cu  batista  asta  și
striga zor-nevoie că duhul sfânt s-a ascuns în ea și să i-o dau să
doarmă pe ea. De-abia l-am potolit.
— De ce nu-l duce într-un sanatoriu? observă madam Iorgu.
Ofițerul râse zgomotos.
— Ce sanatoriu? Balamuc! Nu și-a făcut injecțiile.
Această  ieșire  neghioabă  făcu  pe  toți  să  tacă,  din  respect
pentru Olimpia, care încruntase sprâncenele. Felix reținu totuși
banala  calomnie  cu  injecțiile,  și  un  raționament  îi  străbătu
repede, obscur prin minte.
— Hai mai bine să ne veselim, îndemnă Stănică. Toată lumea
să trăiască, și în special eroii serii, am numit pe iubitul nostru
275
G. Călinescu
conu Iorgu cu familia sa și pe simpaticul meu moș Costache et
compania.  Ce  gândiți  dumneavoastră?  Conu  Iorgu  a  devenit
proprietarul celui mai rentabil local de noapte, iar moș Costache
a  încasat  parale  bune.  Spune  drept,  moș  Costache,  erau  noi
hârtiile, frumoase? Unde le-ai ascuns?
— Unde le-am ascuns eu, nu le găsești dumneata! glumi cu
maliție moș Costache.
— Doar nu le-ai depus la vreo bancă, să dea faliment. S-au
pârlit mulți.
Stănică examină fața lui moș Costache, spre a-i surprinde
reacțiunile, dar acesta îngițea de zor, cu lăcomie aperitivele.
— E bine să fii bogat, dar e bine să fii și sărac. Fiecare stare
cu avantajele ei. Azi, dacă ai bani, nu știi ce să faci cu ei. La
bănci  nu  sunt  siguri,  acasă  te  pradă  hoții,  să-i  cheltuiești  te
îmbolnăvești, să nu-i cheltuiești, la ce-i mai ai?
—  De  asta,  se  vede,  observă  Olimpia  ironic,  nu  faci  tu
avere, ca să nu-ți bați capul!
— Să știi că da! zise Stănică, prefăcându-se că o ia în serios.
Nici nu știi ce se poate întâmpla! Iată un caz tragicomic. Unul
are câteva sute de mii de lei pe care nu vrea să-i depună la
bancă și-i ține în casă. I-a pus pe undeva prin sobă, sau într-un
dulap,  între  două  scânduri,  așa  ceva.  Spune  dumneata,  moș
Costache, unde se țin banii de obicei?
— Unde nu-l taie capul pe ticălosul de moștenitor!
Toți  râseră,  iar  Stănică,  în  gândul  lui,  făcu  pe  bătrân
pezevenghi.
— În sfârșit, i-a pus pe undeva prin casă, unde poți doar să-i
pui, în pivniță, în pod, sub saltea etcetera. Ei, și servitoarea a
șters parchetul cu benzină, uitând să deschidă geamurile, un
chibrit  aprins  a  căzut  pe  dușumea,  și  vaporii  de  benzină  au
luat foc, și toată casa a fost scrum în două ceasuri, cu bani cu
tot. Morala: Nu pune banii de unde nu poți să-i scoți imediat.
Stănică  încercă  să  fixeze  în  ochi  pe  moș  Costache,  care
continua a părea nepăsător, însă mânca cu o repeziciune cam
nervoasă, evitând să ridice privirea.
„Să știi, își zise Stănică detectivistic, că l-am prins pe moș.
Îi are în casă banii!“
276
Enigma Otiliei
— Domnule, zise el tare, sunt oameni care strâng o avere în
lăzi,  și  nu  prind  de  veste  când  moneda  iese  din  circulație,
rămânând  ca  tinichea  goală.  Dar  o  să  iasă  acum  o  lege,  am
auzit eu, teribilă. Statul are nevoie să circule capitalurile. Dacă
le ții în ladă, frustrezi societatea de posibilitățile închise în ele.
Ei bine, statul te forțează să declari ce parale ai, chemându-te
să preschimbi bancnotele. Nu le-aduci, treaba dumitale, îi pierzi,
dacă  însă  îi  aduci,  atunci  ești  obligat  să  împrumuți  statul  cu
atât, contra titluri.
— Ești deștept dumneata! Cine a inventat legea asta? zise
moș Costache cu o indispoziție abia acoperită.
Stănică  deveni  elocvent:
—  Asta  e  o  metodă  clasică  de  a  pune  mâna  pe  paralele
particularului.  Numai  un  război  să  vină,  cum  se  aude,  și  nu
te-ntreabă nimeni dacă-ți convine ori nu. Dar dacă m-ai întreba
pe mine cum să te aperi, eu ți-aș spune.
— Cum? întrebă moș Costache, sarcastic, dar mâncând mereu.
— Trecând-o asupra moștenitorilor, în câteva părți, ca să nu
atingi minimul impozabil. Sau, dacă vrei, le lași obligațiunile
statului, și dumneata mănânci banii.
Moș Costache  era gata să declare supărat că „n-are nimic“,
însă Iorgu se afla în fața lui ca cea mai bună dovadă că primise
bani. Se mulțumi să glumească:
— Când ești tânăr, n-ai bani, și când ești bătrân, dacă i-ai
strâns, te pândesc rudele!
— Asta așa e! aprobă generalul. De aceea eu am hotărât
să-i cheltuiesc cu tinerețea.
Zicând acestea, strânse de braț pe Georgeta și pe Felix, dar
mai mult pe cea dintâi.
— Mon général, prinse ocazia Georgeta, când îmi cumperi
o blană?
—  Întrebarea  e  improprie!  răspunse  galant  generalul.
Cumpărătura e de mult făcută! Vrei să spui, când să te însoțesc
ca să ți-o alegi!
Olimpia  privi  pe  Georgeta  cu  invidie  și  cu  o  curiozitate
infinită, ca și când aceasta ar fi fost un animal apocaliptic.
277
G. Călinescu
Printr-o firească asociație, convorbirea începu să se desfășoare
asupra copiilor, pentru care părinții strâng bani privându-se de
toate bunurile, ca apoi ei să-i risipească.
—  Noroc  că  am  fată,  zise  madam  Iorgu,  fetele  sunt  mai
cuminți!
— Pe fete nu trebuie să le măriți? observă Olimpia. Uneori
e mai greu ca cu băieții. Știu asta din familie.
— N-o silesc să se mărite! Dacă are noroc, mărite-se, dacă
nu, e bine și așa!
— Perfect, zise Weissmann, va practica iubirea liberă, pentru
plăcerea proprie.
În afară de Georgeta, Felix și generalul, care pufniră de râs,
ceilalți  priviră  uimiți  la  Weissmann.  Olimpia  îndeosebi  îl
contemplă ca pe un monstru.
—  Cum,  țipă  aproape  Stănică,  să  ții  fata  nemăritată?  E  o
crimă dublă împotriva vigoarei nației și a economiei. Cum, să
stea fata sterilă, să piară nația românească, să scadă populația?
Și cu averea ce faci? În definitiv, ea e numai un împrumut al
societății,  care  trebuie  restituit...
— Bravo! aprobă Weissmann. Trebuie restituit comunității.
Weissmann fu iarăși contemplat cu mirare.
— Dă-mi voie, corectă Stănică, nu umbla cu socialisme de
ale dumitale. Bunurile trebuiesc redate societății prin mâinile
copiilor, ca să se folosească și generația nouă.
—  Bați  câmpii,  Stănică,  zise  Olimpia,  asta  e  de  la  sine
înțeles că copiii au să moștenească.
— Firește, făcu voluminoasa doamnă Iorgu.
Iorgu însuși se aplecă înspre locul unde ședeau generalul,
Felix și Georgeta și mărturisi cu un gest generos din mâini:
— Îi las fetei avere împărătească! Mititica!
Stănică  auzise.
— Nu m-ați înțeles, strigă el, dacă mă împiedicați să vorbesc!
Nu e de-ajuns să-i lăsați fetei avere, trebuie s-o măritați, ca de
avere să se folosească și altul.
— O mărităm, o mărităm, zise împăciuitor Iorgu.
— Întrebarea este, cu cine o măriți?
278
Enigma Otiliei
— Eu aș vrea ofițer sau doctor, zise madam Iorgu.
—  Doctor,  sări  Stănică,  uite  doctor!  și  întinse  mâna  spre
Felix.  Lucica  are  opt  ani  acum,  peste  șase  ani  e  nubilă,  și
atunci dumnealui este tocmai doctor proaspăt. Băiat fain.
Atât Iorgu, cât și nevasta lui priviră cu simpatie și modestie
la Felix, care găsea scena foarte penibilă și blestema în gând
limbuția  lui  Stănică.  Olimpia  însă  părea  nemulțumită,  și  pe
Felix îl surprinse asemănarea ei cu Aglae.
— Fata dumneavoastră, zise ea, cu o maliție molatică, trebuie
să aibă aspirații mai înalte, un magistrat, un ofițer superior.
Stănică pufni de râs, fără să explice cauza. Iorgu, împăciuitor,
închise discuția:
— Ce-o fi, nu ne uităm, să fie numai tânăr de ispravă, să
muncească, cum am muncit și eu, care m-am ridicat de jos.
Însă, ce să vorbim acum degeaba, că fata e mică. Mai bine să
bem în sănătatea ei și a tuturor.
Chelnerii, mobilizați la spatele invitaților, umplură paharele
și toți băură. Generalul se amețise de-a binelea, păstrând totuși
dignitatea.  Voia  cu  orice  chip  să  vadă  relațiile  între  Felix  și
Georgeta mai cordiale.
— Mă rog matale, insistă el pe lângă Felix, care se simțea
jenat,  Georgeta  e  o  perlă,  e  o  fată  adorabilă,  pe  care  țiu  s-o
cultivi, te invit s-o cultivi. Îmi datorești această finețe. Predau
în mâinile dumitale o pupilă scumpă.
În  tot  acest  timp,  moș  Costache,  mulțumit  că  scăpase  de
insinuațiile lui Stănică, mânca harnic și bea mereu, sugându-și
buzele groase, privind numai în farfurie. Madam Iorgu, căzând
cu ochii asupra lui, crezu de datoria ei să fie amabilă:
—  Domnule  Giurgiuveanu,  am  auzit  că  aveți  o  fată,
domnișoară, să vă trăiască, s-o vedem măritată. Unde e acum,
de ce n-ați adus-o?
Moș Costache mormăi ceva, cu gura plină, în imposibilitate
de a articula. Stănică luă cuvântul în locu-i:
— Otilia? Unde e ea acum, n-are nevoie de noi. E la Paris.
Stănică spuse ultimele vorbe triumfător, rotindu-și privirile
asupra  întregii  asistențe.  Inocentă,  madam  Iorgu  întrebă  pe
Olimpia:
279
G. Călinescu
— Studiază?
Olimpia făcu o strâmbătură, pe care Stănică o remarcă.
—  Studiază  muzica,  zise  el,  făcând  totuși  cu  ochiul  spre
grupul din jurul generalului.
—  Așa?  exclamă  madam  Iorgu,  fără  să  intuiască  jena
celorlalți.  Trebuie  să  cheltuiești,  domnule  Costache,  multe
parale... cu întreținerea.
Moș Costache bâlbâi ceva în paharul de vin pe care tocmai
îl ducea la gură. Stănică, făcând iarăși cu ochiul, explică:
— Are bursă. A remarcat-o un profesor, care a stăruit pentru
specializare și a condus-o personal, notați bine, personal, la Paris.
— Foarte frumos! aprobă madam Iorgu.
Ofițerul, imprudent, intră pe neașteptate în vorbă:
—  Parcă  plecase  cu  unul  Pascalopol,  moșier  mare.  Așa
auzeam vorbindu-se, doar o cunosc pe duduia, fată superbă.
Felix se simți înăbușit. Georgeta voi să salveze situația:
— Sunteți informat greșit, domnule locotenent. Otilia mi-a
fost colegă de conservator. Este o pianistă excepțională.
Olimpia, care dădea mereu semne de plictiseală, încercă
să reteze discuția:
— Nu înțeleg de ce ne pierdem vremea cu astfel de nimicuri.
Otilia nici nu ne este rudă, nu e fata lui moș Costache, e o...
N-apucase să sfârșească. Moș Costache, înroșindu-se brusc,
bâlbâi  violent:
— Să-să-să nu spui prostii, de-despre fa-fa-fata mea!
Stănică își însuși indignarea bătrânului:
— Vezi ce comedii faci, iubito? Cum poți să spui asemenea
prăpăstii,  când  nu  cunoști  lucrurile?  Așa  e,  o  scuză  Stănică
față  de  ceilalți,  când  o  fată  e  crescută  în  idei  greșite  și  în
dușmănii. Familiile dumnealor nu prea se au bine, mă înțelegi,
și de aci toată povestea.
— E rău când nu e unire în familii, zise madam Iorgu, mereu
placidă și nepricepând situația.
Felix  fu  foarte  deprimat  de  această  scenă  care  îl  atingea
direct,  deși  cei  de  față  nu  se  gândeau  o  clipă  că  el  ar  fi  în
cauză.  Atunci  își  dădu  seama  că  tot  ce  privea  pe  Otilia  îl
280
Enigma Otiliei
preocupa, cu toate sforțările de indiferență pe care încerca să
le facă. Georgeta însă observase asta de la început și, împreună
cu  ea,  din  finețe  și  din  experiență,  și  generalul.  Amândoi  se
străduiau să atragă pe Felix, folosindu-se și de Weissmann, într-o
convorbire străină de obiectul conflictului:
— Am auzit, domnule Felix, că la balamuc, vorbea Georgeta,
sunt bolnavi foarte interesanți. Mi-ar plăcea să văd o dată.
Weissmann interveni:
— Te duc eu, domnișoară. Optzeci la sută din bolnavi provin
nu din infectații sanguini, ci din cei morali. Constrângerea, în
materie erotică, zdruncină creierul. Dumneata, care ești o fată
fără  prejudecăți,  dispunând  liber  de  posibilitățile  dumitale
sexuale, ai să vezi dezastrele societății burgheze.
Georgeta, deși cam încurcată de libertatea de limbaj a lui
Weissmann, îl ascultă în interesul lui Felix, fără să-i pese de
ochirile celorlalți, aprobată de zâmbetul cordial al generalului.
Felix  era,  în  chip  învederat,  distrat.  Generalul  găsi  că  ar  fi
potrivit ca Felix să se retragă și, cu aprobarea recunoscătoare
a acestuia, cei trei se ridicară. Moș Costache declară posac că
vine și el. Familia Iorgu se arătă mâhnită:
— Puteai să stai, măcar la prăjituri.
Într-adevăr,  chelnerii  aduceau  pe  tăvi  lungi  de  argint
mormane de prăjituri și de fructe. Pe fața lui moș Costache se
dădu o scurtă luptă de tonuri, apoi lăcomia învinse, și bătrânul
rămase pironit pe scaun. Georgeta și generalul conduse pe Felix
pe strada pustie, ținându-l fiecare de un braț și silindu-se, într-un
chip  care  în  altă  împrejurare  ar  fi  fost  comic,  să-l  învioreze.
Generalul  părea  afectat:
— Fetița mea, dar tânărul nostru mi se pare că e îndrăgostit.
— Așa mi se pare și mie, confirmă Georgeta în șoaptă, cu
grija unei mame de a nu deștepta copilul.
— O! dar atunci e îngrozitor! Te invit să ai grijă de dânsul.
Felix simți nevoia de a rămâne singur, își lua rămas bun de
la cei doi, care-l părăsiră cu cele mai atente gingășii. Apoi o
luă  înainte  cu  o  necesitate  neînfrântă  de  a  merge;  străbătu
toată  Calea  Victoriei,  pustie,  și  se  înfundă  în  Șosea,  până  la
281
G. Călinescu
Hipodrom. Pe măsură ce mergea și obosea, sufletul i se calma
și începea să aibă o viziune mai obiectivă a lucrurilor. Adunarea
la restaurantul lui Iorgu îi apăru de o hibriditate caricaturală.
Moș  Costache,  avarul  care  vânduse  localul,  mânca  la  masa
cumpărătorului. Stănică și Olimpia, hiene avide de moșteniri,
făceau pe moraliștii. Georgeta, curtezană, și generalul, stricat
bătrân,  îl  ocroteau  pe  el,  care  avusese  legături  cu  Georgeta.
Politețea, mai mult, delicatețea lor erau indiscutabile. Se vede
că numai oamenii fără legi în viață erau în stare să perceapă
situațiile fine. Totuși, ce penibilă postură! Și în mijlocul acestei
adunături, el suferea și se indigna de calomnierea Otiliei, care
plecase  într-adevăr  în  Franța,  însă  nu  pentru  studii,  cum
pretindea, cu onctuoasă perfidie, Stănică, ci ca să se plimbe
cu moșierul Pascalopol, așa cum afirma necioplitul locotenent.
Moș Costache se arăta atins de ponegrirea Otiliei, dar el însuși
nu o ajuta cu nimic să-și clarifice situația, ba chiar o împingea,
lacom, la combinații cu Pascalopol. În această societate, mai
de treabă era tocmai aparent teribilul, cinicul Weissmann, care,
limitându-se  la  orori  verbale  și  la  paradoxuri,  le  făcea  totuși
mici  și  discrete  servicii  medicale.  Obosit,  Felix  se  lăsă  pe  o
bancă.  Aerul  se  învineți,  apoi  se  albi,  și  lucrurile  căpătară
contururi. Un hârșâit monoton de târn se auzi pe undeva, și
două faetoane de lăptari matinali se îndreptară spre oraș. Se
făcuse  dimineața.  Sufletul  lui  Felix  se  umplu  de  elanuri  și
hotărâri  mari.  Experiența  lui  nu  se  prefăcu  în  deprimare,  ci
într-o mare voință de a se ridica deasupra tuturor. Își puse în
gând  să  facă  astfel  încât  să  nu  depindă  de  nimeni,  să  nu  fie
silit să sufere trivialitatea nimănui. Nădăjdui orbește că Otilia
se  va  păstra  mândră,  până  ce  el  va  fi  liber  de  el  însuși,  ca
atunci,  plin  de  mărinimie  și  fără  nici  o  răsplată,  să-i  întindă
mâna. Liniștit de această hotărâre, se ridică de pe bancă și se
îndreptă spre orașul care începea să fiarbă.
282
Enigma Otiliei
CUPRINS
XV
Simion devenise atât de supărător, încât Aglae se hotărî să
scape de el. Propriu-zis, ea nu prea credea în nebunia lui și-l
trata  ca  și  când  el  s-ar  fi  prefăcut,  ca  să-i  facă  ei  zile  negre.
Ideea de a-l interna într-un sanatoriu fu respinsă cu indignare:
— Cu ce să-l țin în sanatoriu? Are el vreo avere?
— Are pensia, observă Stănică.
— Ce-ai zis? Pensia? Dar eu, copiii cu ce trăim?
În realitate, Aglae avea destulă avere, strânsă din chiar banii
lui Simion, privat sistematic de orice plăceri. Stănică propuse
în cele din urmă, cu oarecare prudență, de a vârî pe Simion
într-un ospiciu, deși, zicea el, s-ar putea afla că bătrânul are
avere  (însă  el  avea  să  facă  rost  de  un  act  de  paupertate),  și
apoi soluția ar putea să nu convină, fiindcă e penibil să se știe
că ai un soț la ospiciu etc.
— Și ce, zise Aglae, acru, eu l-am adus în halul ăsta? Să se
ducă unde l-au adus faptele lui.
Într-o duminică, totul fu pregătit ca Simion să fie scos din
casă. Weissmann se oferise să îndeplinească delicata însărci-
nare,  după  ce  ospiciul  fusese  prevenit.  Bătrânul  avea  să  fie
plimbat sub un pretext oarecare, dus apoi la ospiciu, ca spre
a-l  vizita,  și  lăsat  acolo.  Istețul  medicinist  studiase  bine
chestiunea, conversând de câteva ori cu Simion, și-și alcătuise
în cap câteva scene posibile. Aglae strânsese într-un geamantă-
naș câteva lucruri de îmbrăcăminte, pe cele mai rupte, și acum
aștepta  în  sufragerie  sosirea  lui  Weissmann.  Mai  milt  din
curiozitate decât din simpatie, toți ai casei, Stănică, Olimpia,
Titi, Aurica, se adunaseră în aceeași încăpere, pe canapea și
pe scaune, de-a lungul pereților, și priveau ca la un spectacol.
Din când în când, deschidea ușa cu o curiozitate avidă, lipsită
283
G. Călinescu
de orice rușine, Marina, plină pe mâini de făină, așa cum ieșise
din bucătăria casei vecine. Simion, cu ochii exaltați, slăbit și
cu barbă crescută în săgeată, ședea la masă și sorbea lacom
dintr-o ceașcă cu lapte. După ce sfârși de băut, privi în fundul
ceștii, mirosi, apoi zise:
— Aici a fost oțet.
Aglae se supără:
— Ești nebun? Ce oțet? Dacă era oțet, nu-l beai! De unde
până unde oțet?
— Lui Isus, lumea îi dă să bea oțet. Cu asta mă hrănesc eu
de când au apărut semnele.
Ochii lui Simion arătau îngrijorare și suferință, însă Aglae
nu trăda nici un fel de milă și nu arunca nici o vorbă blândă
spre a-l potoli. Dimpotrivă, fu din ce în ce mai iritată:
— Slavă Domnului, te-am hrănit ca pe un trântor, cu ce-a
fost mai bun, ani de zile, fără nici o bucurie din partea ta, și
acum  vii  să-mi  spui  că  ți-am  dat  oțet.  Oțet  să  fie  în  inima
dușmanilor.
— S-au arătat semnele! repetă, mai tare, Simion.
—  Ce  semne,  tată-socrule?  întrebă  Stănică,  cu  intenții
psihiatrice,  făcând  cu  ochiul  celorlalți.  Cine  știe,  poate
dumnealui are dreptate. Trebuie să-l ascultăm.
Simion arătă cu degetele descărnate înspre barbă.
— Domnul mi-a dat barba lui.
— Mai bine te-ai fi tuns puțin, decât să stai în halul ăsta.
— Eu să mă tund? zise Simion violent, sărind de pe scaun.
Nimeni să nu se atingă de Domnul Isus.
Aglae îl privi cu mare dispreț, ceilalți cu felurite grade de
placiditate. Numai Stănică părea aci distrat de spectacol, aci
străbătut de milă.
Cuprins de agitație, Simion începu să se plimbe prin casă,
gesticulând și privind la hainele lui. Nasul îi era înroșit ca de
ger, și mucozitățile se prelingeau pe mustăți. Vorbi repede:
— Ereticii îmi fură banii, s-au unit toți să-mi chinuie hainele,
uitați-vă la pantaloni (erau scurți) cum mi i-au decolorat, mi-au
bătut hainele pe cruce. Cristos a fost izgonit din lume, au omorât
284
Enigma Otiliei
pe Cristos, lumea a rămas fără Dumnezeu, îmi scriu ucenicii și
nu-mi dați scrisorile, asta e scandal, am să reclam împăratului
Cezar, mi-ați furat mănușile, Cristos s-a făcut iarbă și-l mănâncă
găinile (niște găini se vedeau în curte), unde e pardesiul meu?...
— Eu ți-am furat banii, strigă Aglae, în culmea ciudei, eu?
— Mamă, încercă Olimpia s-o potolească, nu te potrivi!
— Lasă-mă în pace, dragă! Eu i-am furat banii? Banii i-ai
risipit  cu  stricatele,  să  mă  ierte  copii  ăștia,  ele  te-au  adus  în
halul  ăsta.  N-ai  haine?  Dar  ce,  eram  să-ți  fac  eu  haine?  din
pensia ta păcătoasă? Alți oameni de vârsta ta aleargă, muncesc,
nu stau ca trântorii. Am copii mari și nu i-am pus la casa lor.
Tocmai când să îngrijesc și eu de bătrânețea mea, că nu mai
sunt așa tânără cum am fost odată, îmi faci zile fripte? Mi-am
mâncat tinerețea cu tine, ticălosule!
Aglae începu deodată să plângă, din nervozitate, cu sughițuri
ascuțite, ca și Aurica altă dată. Apoi își șterse brusc ochii și luă
o  mină  și  mai  dușmănoasă  ca  înainte.  Pe  buzele  lui  Stănică
flutură un zâmbet:
„Mare cutră, soacră-mea asta! gândi el. Cum sare capra, sare
și iada. Așa ar fi în stare să facă și iubita mea Olimpia, dacă,
Doamne ferește, aș fi bolnav și bătrân. Familie scârboasă!“
—  Mamă,  continuă  el  tare,  de  ce-ți  strici  sănătatea?  Fii
rezonabilă! Uite, suntem noi în jurul dumitale, sunt eu. Contează
pe mine, ca pe un fiu devotat. Vom face cum va fi mai bine.
Simion, uitând furia dinainte, zise, bine dispus și profetic:
— Curând, și nu mă veți mai vedea. Mă duc unde m-așteaptă
armatele de îngeri să mă îmbrace cu haine de aur!
Titi începuse, să se legene, rezemat de sobă, iar Aurica, la
fereastră, își tăia cu foarfecele pielițele din jurul unghiilor. În
sfârșit, Weissmann sosi cu o trăsură, pe care o lăsă să aștepte în
poartă. Anticipând în mod imprudent planul de captare a lui
Simion,  Aglae  zise:
—  Simioane,  uite,  a  venit  domnul  doctor.  Să  te  duci  cu
dumnealui să te vadă, să-ți dea ceva să te faci bine, și pe urmă
te întorci acasă. Vă duceți cu trăsura!
Simion făcu o săritură de maimuță:
285
G. Călinescu
— Ce doctor? Eu nu sunt bolnav. Eu sunt cel mai sănătos
om.  Eu  sunt  Omul  și  nu  voi  muri  în  vecii  vecilor.  Cel  ce
se-nchină mie și tatălui meu, acela se va mântui.
— Papa, găsi cu cale Olimpia să intervină, domnul îți vrea
binele, de ce să nu mergi?
Toată inimiciția irațională a lui Simion pentru Olimpia se
redeșteptă:
— Nu vorbesc cu dumneata! Să nu-mi zici papa, că nu te
cunosc. Nu ești fata mea! Copiii mei sunt cei ce mă urmează
și se închină mie.
—  Eu  îți  sunt  fiu  adevărat,  fiindcă  cred  în  învățăturile
dumitale! zise Weissmann.
Simion îl privi cu interes, dar își reluă iarăși preumblările
prin casă, ca un câine prudent, după ce a mirosit un individ.
Olimpia,  jignită,  lăsă  să  se  vadă  în  ochii  ei  toată  verzimea
urii. Aglae clătină din cap, agasată:
— Așteaptă birjarul, pentru numele lui Dumnezeu, o să mă
coste o groază de parale!
Weissmann o examină pe furiș și se putea ghici uimirea lui
față de o astfel de nesimțire. Prudent și politicos din fire, nu-și
trădă sentimentul lăuntric și medită repede asupra mijloacelor
oportune pentru a scoate pe bătrân din casă.
— Domnule profesor, zise el foarte ceremonios, doamnele
au glumit, fără îndoială, sau e la mijloc o eroare. Eu nu sunt
doctor și n-am venit să vă consult. De altfel, sănătatea dumnea-
voastră mi-este cunoscută, vorbește toată lumea. Am venit atras
de reputația dumneavoastră de... de învățat... de...
Simion  se  opri  din  mers  și  sorbi  vorbele  lui  Weissmann,
privindu-l, deși la drept vorbind pupilele, în neputință de a se
concentra, erau risipite în gol. Cuvântul „profesor“, respectul
studentului îl măguleau. Însă Weissmann folosise titulatura la
întâmplare, neștiind de fapt ce profesiune avea Simion.
— A auzit lumea de învățăturile mele? întrebă serios Simion.
— Dacă a auzit, mă-ntrebi? Dar cine nu cunoaște pe marele,
pe marele... (Weissmann nu-i cunoștea numele.)
—...profet Tulea, sugeră Stănică.
286
Enigma Otiliei
— Exact! confirmă studentul.
— Și ce dorește lumea de la mine? întrebă măreț Simion.
— Ce dorește? Să ieși în lume, să luminezi opinia publică,
să aduci pe rătăciți pe calea ceea bună.
Simion se mai gândi câtva, apoi se împotrivi:
— Nu merg. Misiunea mea pe pământ s-a sfârșit. Am băut
fiere și oțet, am fost răstignit în hainele mele, acum trebuie să
mă întâlnesc cu îngerii.
— Domnule Tulea, se rugă Weissmann, eu de ce-am venit?
Îngerii  te  așteaptă.  Pe  cinstea  mea.  M-au  trimis  pe  mine  cu
trăsura, să te chem. Privește caii!
Simion aruncă ochii rătăcit pe fereastră și privi caii costelivi,
înfrumusețați de birjar cu câte o floare la ureche.
— Au aripi? întrebă el.
— Cum să n-aibă, domnule Tulea? Au câte douăsprezece
aripi  fiecare.
Simion se plimbă din nou nedumerit prin odaie, în așteptarea
anxioasă a celorlalți, apoi se încăpățână iarăși:
— Nu merg! Îngerii trebuie să vină aici să mă ridice de-a
dreapta  tatălui.  Nu  mă  înșelați  dumneavoastră  pe  mine.
Diavolul e șiret, ia felurite chipuri.
Weissmann  se  scărpină  la  ceafă,  contrariat.  Se  pipăi  la
buzunarul din spate al pantalonilor, unde avea o cutie „Record“,
cu seringă și fiole de morfină, apoi luă la o parte pe Stănică și-i
șopti  ceva  la  ureche,  în  vreme  ce  Simion  îi  observa  foarte
alarmat.  Trecură  amândoi  în  odaia  învecinată,  de  unde  se
întoarseră  peste  câteva  minute.  Weissmann  ținea  în  mână
seringa cu morfină, iar Stănică o bucată de vată îmbibată cu
alcool, al cărui miros se răspândi în odaie.
— Domnule Tulea, maestre, zise dulceag  studentul, știu eu
un  mijloc  ca  îngerii  să  vină  mai  curând.  Îți  facem  o  mică
înțepătură în braț, neînsemnată, cu asta, și numaidecât ai să
simți lucruri minunate.
Simion se dădu înapoi, cu oroare. Din fericire, Stănică avu
un cuvânt nimerit:
—  Îmi  pare  rău  că  te  porți  așa,  zise  el  cu  prefăcută
dezamăgire, mi se pare mie că nu ești ceea ce pretinzi. Isus a
287
G. Călinescu
fost înțepat pe cruce cu sulița, și dumneata nu te lași înțepat
cu un ac. Ce fel de sfânt ești?
Surprins de argumentare, Simion se opri locului fără replică,
și  Weissmann  îi  trase  haina  cu  repeziciune  și-i  făcu  injecția
înăinte ca bătrânul să se dezmeticească. Stănică îi șterse locul
înțepat  cu  vată,  în  vreme  ce  Simion,  repede  amețit,  privea
curios spre propria-i mână:
—  Nu  cumva  vreți  să-mi  furați  mâna,  cum  mi-ați  scurtat
hainele?! zise el bănuitor.
— Nu! protestă amabil Weissmann.
Îmbătat de stupefiant, Simion se lăsă pe un scaun, privind
tulbure înaintea lui. Părea foarte fericit.
— Ei, cum te simți acum?
— Mă simt bine, foarte bine, simt sănătatea în trupul meu.
— Nu ți-am spus eu? zise Weissmann, privind pe fereastră
înspre  trăsură,  al  cărui  birjar,  impacientat,  plesnea  din  bici.
Gândește-te mai bine! Norodul te așteaptă, de ce nu vrei să
mergi? De altfel, orice sfânt se retrage câtăva vreme în pustiu,
într-o  chilie,  ca  să  se  purifice.  Dacă  vrei,  te  ducem  într-o
mânăstire adorabilă, unde vei putea medita absolut singur. Nu
vin acolo decât îngeri îmbrăcați în alb, dimineața la nouă și
seara. Acolo este locul dumitale, maestre!
— Și e pustiu?
— Pe onoarea mea! Mai pustiu ca-n Thebaida.
Un cap zbârlit se lipi de fereastră. Era Marina, care spiona
de  afară.  Simion,  exaltat,  se  lăsă  luat  de  braț  de  Stănică  și
Weissmann, care-l suiră iute în trăsură, ca să nu se răzgândească.
Nimeni din casă nu arătă vreo emoție deosibită. Aglae privea
înciudată  că  scena  se  prelungește  prea  mult,  Olimpia  nu-și
descrețise  nici  acum  fruntea  strânsă  de  necaz.  Titi  se  legăna
lângă sobă, iar Aurica își îngrijea atent mâinile. Birjarul dădu
bice cailor, și roatele se rostogoliră pe caldarâm. Atunci Simion
întoarse capul înapoi și, ca și cuprins de o subită emoție, strigă,
arătând cu degetul:
— Uite salcâmul ce mare s-a făcut!
— Lasă, zise Stănică speriat, că-l vedem când ne-ntoarcem.
Și făcu semn birjarului să mâne repede.
288
Enigma Otiliei
Rămasă singură, Aglae își puse un șorț dinainte, mobiliză
pe Aurica și pe Olimpia, precum și pe servitoare și începu să
scoată afară toate lucrurile din camera lui Simion. Strânse patul
și-l aruncă într-o magazie, aruncă pe foc toate hârtiile pe care
le  găsi,  resturile  de  îmbrăcăminte  le  zvârli  la  gunoi,  curăță
pereții și dușumelele, apoi făcu un fel de odaie de primit.
—  Uite,  aici  să  stați  voi  când  veniți  pe  aici,  zise  ea
Olimpiei. Am mai limpezit casa, că se făcuse grajd.
Din ziua aceea, Aglae nu mai aminti niciodată numele lui
Simion și nici nu dete vreodată semn că regretă lipsa lui. Peste
câteva zile venise Weissmann să-i comunice că ar fi nimerit
să trimită bătrânului unele lucruri și bani. Ea declară mirată că
i-a  dat  tot  ce  trebuie.  Atins,  studentul  îi  aminti  că  cheltuise
câțiva franci cu trăsura, ceea ce era adevărat, fiindcă Stănică
spusese că n-are bani și că Aglae va plăti pe dată ce i se va
cere. Aglae, însă, deveni neîncrezătoare.
— Curios, zise ea, mie ginerele meu mi-a spus că s-a plătit
tot. Am să-l întreb și, dacă  n-a plătit, cu plăcere.
Vexat, Weissmann plecă fără să mai insiste. Felix, căruia îi
povesti  aceste  lucruri,  fu  atât  de  rușinat,  încât  recurse  la  o
minciună. Dădu zece lei colegului, sub cuvânt că într-adevăr
Stănică îi dăduse acești bani amintind numele lui Weissmann,
dar el în grabă nu ținuse minte explicațiile aceluia. Weissmann
zâmbi cu îndoială.
— Accept, zise el, istoria ta, fiindcă n-am un franc în buzunar.
Dar să știi că cucoana pentru care arunci zece lei nu merită
astfel  de  sacrificiu.  Cât  despre  bătrân,  te  vestesc  că  nu  mai
face  două  parale.  Are  paralizie  generală.  Și  măcar  n-o  are
interesantă. Tot ce poate fi mai tipic, din punct de vedere clinic.
Era să mi-l dea înapoi.
După  plecarea  lui  Simion,  Aglae  își  schimbă  deodată
manierele. Începu să se îmbrace din ce în ce mai modern, să
meargă în oraș după cumpărături, să cheme în casă prietene.
Lucru ciudat. Pe Aurica și pe Olimpia nu le mai privi cu ochi
buni. Toată atenția ei fu în direcția lui Titi, căruia îi cumpără
haine noi, îi dădu un ceas de aur, confiscat demult de la Simion,
289
G. Călinescu
și chiar bani de buzunar. Pretindea acum să iasă în oraș împreună
cu el și, pentru întâia dată în viață, se duse la cinematograf, în
sala  „Minerva“,  unde  se  reprezenta  La  tour  de  Nesle  și  o
comedie  cu  Rosalia.  Reprezentația  nu-i  plăcu,  afirmând  c-o
supărase la ochi. Laudă în schimb Fata aerului, pe care o văzuse
odată la teatru, și însărcină pe Titi să-i comunice dacă se va
mai  juca  vreodată.  După  reprezentație  îl  invită  la  „Carul  cu
bere“, unde cu multă demnitate comandă bere, după ce dădu
o mulțime de recomandații inutile chelnerului. Vederea altor
grupuri de oameni mulțumiți în jurul meselor îi produse invidie,
ceea ce și mărturisi lui Titi.
— Uite, lumea petrece! Așa trebuia să fac și eu cât eram
tânără. Cu cine să te înțelegi însă? „El“ mergea după stricatele
lui, și eu îmi băteam capul cu voi. Ce-a fost a fost. Acum vreau
ca măcar tu să trăiești altfel, să mă bucur și eu pe lângă tine,
fiindcă fetele, odată măritate, își văd de bărbații lor. Trebuie să
m-asculți pe mine, dacă vrei să te fac om. |i-ai făcut mendrele,
ai greșit o dată, acum cred că te-ai săturat. Să mă lași pe mine
să-ți  găsesc  o  fată  bună,  cu  avere,  fie  și  mai  în  vârstă.  Chiar
mai bine în vârstă. Azi banul e tot. Cu cartea nu faci nimic.
Să-l văd pe Felix al dumitale ce-are să facă cu medicina lui.
S-o ia pe zăpăcita de Otilia.
După puțină gândire, Aglae își corectă impresiile:
— Dacă ar lua-o pe Otilia, n-ar fi prost. Dar nu se uită ea la
un studențaș. Ei îi trebuie moșieri. Otilia era bună pentru tine.
E obraznică, dar îndrăzneață, urâtă nu. Ai fi rămas cu avere,
nu glumă, de la Costache. Fiindcă nu ești și tu mai înfipt, mai
bărbat, cum să-ți spun? Vă pricepeți la altele, vă lăsați păcăliți
de câte o nebună, și pe o fetișcană ca Otilia nu știți s-o struniți.
Vă  râde  în  nas.  Pe  vremea  mea,  când  bărbatul  și  părinții  se
hotărau, fata era înșfăcată pe sus. În sfârșit, acuma cu Otilia
nu mai vreau eu. Frica mea e să nu-i lase păcătosul de Costache
toată  averea  pe  mâinile  ei.  Fată,  lasă  că-ți  găsesc  eu,  numai
să fii ascultător.
Titi,  lipsit  de  pesonalitate,  și  în  fond  preocupat  mereu  de
problema sexuală, ascultă cu religiozitate și plăcere, încântat
290
Enigma Otiliei
de a-și vedea aspirațiile astfel conduse de altul. Prin nu se știe
ce mijloace, Aglae făcu cunoștința grasei neveste a lui Iorgu,
care se simți foarte onorată de vizitele ei, fiindcă, deși foarte
bogată,  se  socotea  de  o  categorie  socială  inferioară.  Madam
Iorgu  era  afabilă,  greoaie  la  mers,  avea  interior  bogat,  fără
știința luxului, și oferea prăjituri nemțești, din care Aglae mânca
bine,  cu  multe  laude.  Fetiței  lui  Iorgu,  Lucica,  fată  care
împerechea caracterele rasei germane și ale celei eline, având
păr blond în cozi, ochi albaștri, sprâncenele negre, îmbinate,
și  nas  drept,  Aglae  îi  aduse  fel  de  fel  de  nimicuri,  cărora  le
dădea o valoare istorică prin cuvintele: „Așa purtau fetele pe
vremea mea!“ Titi făcu portretele doamnei Iorgu și Luciei, spre
încântarea  mai  ales  a  celei  dintâi.  Fata,  deși  măricică  și
sprintenă, era lipsită de orice cochetărie, părând a ignora cu
desăvârșire  că  pe  lume  sunt  două  sexe.  Mânca  cu  plăcere,
răspundea cuviincios la întrebări și fugea, din când în când,
afară,  sărind  dintr-un  picior  pe  altul.  Aglae  se  interesă  bine
asupra vârstei și tuturor condițiunilor fetei și într-o zi expuse
doamnei Iorgu această idee:
—  Madam  Iorgu,  eu,  în  locul  dumitale,  la  treisprezece
ani aș mărita-o. Când o fată trece de optsprezece ani, oricât
de frumoasă și de bogată, e primejdie să-ți rămână pe cap.
Sunt  pățită.
Era  limpede,  oricât  de  absurd  s-ar  fi  părut,  că  prin  capul
Aglaei  trecea  aceeași  idee  care  străbătuse,  în  chip  de  glumă
semiserioasă, prin capul lui Stănică. Oricum, ipoteza aceasta
apăru Aglaei ca prea îndepărtată, fiindcă la casa ei începu să
primească tot felul de cucoane bătrâne care profesau, neoficial,
pețitul și cărora le prezentă cu mare satisfacție pe Titi.
—  Mamă,  zise  într-o  zi  Aurica,  tu  ești  mai  ocupată  să-l
însori pe Titi decât să mă măriți pe mine!
— Da’ ce, vrei să te arunc eu de gâtul bărbaților? De acum
încolo fă ce vrei, numai să nu-ți scoți vorbe.
Aurica  sughiță  iarăși  repede  într-o  batistă,  dar  se  refăcu
numaidecât și-și continuă mai departe automatismele ei erotice.
Că Aglae dorea să reia legăturile cu moș Costache, nu mai
era nici o îndoială. Stănică fu instruit să înceapă tratativele.
291
G. Călinescu
— E urât, zise acesta lui Costache, ca frații să se certe între
ei.  Știi  dumneata,  vorbește  lumea.  Și-apoi  la  vârsta  asta!  O
mână spală pe alta, și amândouă obrazul. Doamne ferește, ai
nevoie de ceva, de un ajutor, vine o boală. Firește, suntem noi,
nu  te  lăsăm  noi,  n-avea  grijă,  dar  cine,  mai  mult  ca  o  soră,
poate să ghicească trebuințele unui frate? Supărări trecătoare,
fleacuri. Pentru niște copii nu face să împingeți lucrurile prea
departe. Poate greșeala nu e de partea dumitale, de acord. Eu
spun chiar: greșeala e  a soacră-mi. Nu trebuia s-o jignească
pe  Otilia.  Dar  vezi  și  dumneata.  E  singură  acum,  necăjită,
moș Simion bolnav, gândește-te însuți.
Moș Costache contemplă ironic pe Stănică și zise, în sfârșit:
— Și... și ce dorește de la mine? Nu stă bine unde stă?
Aceste cuvinte deconcertară pe Stănică. Temându-se ca el
însuși să nu se strice cu bătrânul pentru o chestiune la care nu
ținea deloc, schimbă pe dată vorba.
Aglae opri pe Felix în drum, deși acesta, după incidentul
cu Titi, nu mai călcase în casa ei, dând a înțelege că e supărat.
Îl întrebă de sănătate, se miră inocent că nu mai vine pe la ea,
se informă asupra activității lui, asupra sănătății lui Costache,
ceru  lămuriri  dacă  el  și  Costache  mănâncă  bine  și  au  toată
îngrijirea din partea Marinei.
—  Vezi,  zise  ea,  în  chip  surprinzător,  Otilia  era  ea  cam
distrată, dar cu vorba ducea casa. Nu v-a scris nimic?
Într-o  zi,  apăru  în  casa  lui  Costache  chiar  Aurica.  Cu
dulcegării și moliciuni îl vesti că Aglae ar dori să-i spuie „ceva“,
rugându-l să treacă dincolo, după-amiază.
— Spune! zise bătrânul.
—  Apoi,  eu  nu  știu,  se  apără  Aurica,  mama  vrea  să-ți
vorbească.
— Să-ți spună ce vrea, și vedem noi! răspunse, clipind din
ochi, bătrânul.
Aglae începu să fie preocupată de sănătatea ei, găsi că are
reumatisme  și  manifestări  artritice  și  află  că  un  tratament  cu
iod,  acum  când  era  cald,  ar  fi  fost  foarte  nimerit,  mai  ales
injectabil.  Madam  Iorgu,  care  făcea  astfel  de  injecții,  îi
292
Enigma Otiliei
destăinui  că  Weissmann,  deși  tânăr,  făcea  injecțiile  bine  și
ieftin.  I-l  recomandase  chiar  un  doctor,  care  se  slujea  de
serviciile lui. Aglae fu silită să cheme pe Weissmann, prin Felix,
și să-i plătească cheltuielile cu trăsura. Îl convinse totuși să se
mulțumească numai cu cinci franci, fiindcă, zise ea, ești tânăr,
e ca și când te-ai fi plimbat cu birja și ai făcut și un bine unui
bătrân bolnav. În convorbirea cu Weissmann, care profesional
aducea  vorba  și  de  Simion,  Aglae,  evitând  numele  acestuia,
se exprima în așa fel încât să se înțeleagă cum că între bătrân
și ea nu e nici un raport. Dacă Weissmann se oferea să vadă pe
Simion, Aglae spunea:
— Cum vreți! Îți faci pomană cu un nenorocit.
Concepția ei în privința lui Simion, pe care i-o descoperi
Weissmann,  era  că  „decât  așa,  mai  bine  moartea“,  sau  în
variantă: „mor tineri în primăvara vieții, și pe un nenorocit nu-l
culege Dumnezeu de pe pământ“.
— Domnule, zise Weissmann lui Felix, pe care-l ținea de
braț,  în  vreme  ce  amândoi  se  plimbau,  într-o  luminoasă
dimineață  de  iunie,  la  Șosea,  așa  o  femeie  rea  ca  mătușa
dumitale, să nu te superi, n-am văzut.
—  Nu  e  mătușa  mea.  Nici  n-aș  putea  spune  ce  grad  de
rudenie este între mine și ea. Aproape nimic.
— Este baba absolută, fără cusur în rău, pot să jur. Bărbatul
ei  înnebunea  și  fără  infecție.  Acum  e  fericit,  fiind  înconjurat
de ingeri. Și ăsta nu e un caz particular. Așa se va întâmpla în
chip necesar, subliniez, ne-ce-sar, cu oricine se însoară. Căsătoria
monogamică,  alunecă Weissmann în paradoxuri în care credea,
este  o  instituție  falsă,  contra  naturii.  Zoologia  ne  învață  că
masculul nu se fixează nicăieri, decât pentru o scurtă perioadă.
Un bărbat cu o singură femeie este un emasculat de fapt. Câțiva
ani,  până  la  treizeci  de  ani  cel  mult,  când  femeia  are  încă
nevoi  sexuale,  nevasta  e  o  ființă  care  poate  fi  grațioasă  și
supusă. Apoi femeia, contrar credinței comune, devine frigidă
și autoritară. Sexualitatea dispărută lasă în locu-i, ca focul care
se stinge, un fum greu de derivate: ambiții sociale, iubiri inegale
de copii, avariție. Cei mai mulți bărbați așa-ziși de acțiune nu
293
G. Călinescu
sunt decât involuntare victime ale nevestelor, ajunse la vârsta
când  femeilor  le  cresc  mustăți  și  păr  pe  picioare,  semn  al
regresiunii  secrețiilor  interne.  Pe  cea  mai  delicioasă  fată  îți
dau voie s-o iubești, dar, dacă vrei să-ți rămână neștearsă în
amintire,  fugi  de  ea.  În  antichitate,  numai  curtezana  era  cu
adevărat  respectată.  Iubita  mea,  de  care  ți-am  vorbit  și  care
era o fată inteligentă, adică cu inteligență virilă, și-a dat seama
de dezastrul care o așteaptă și a vrut să ne sinucidem. Orice
femeie  care  iubește  un  bărbat  fuge  de  el,  ca  să  rămână    în
amintirea lui ca o apariție luminoasă. Domnișoara Otilia trebuie
să  fie  o  fată  inteligentă.  După  câte  mi-ai  spus,  înțeleg  că  te
iubește.
Lui Felix, numele Otilia în gura altuia, precum și convorbirea
în jurul chestiunilor intime îi displăceau, de aceea lăsă capul în
jos. Îl distra aprinderea cu care Weissmann debitase teoria lui
antimatrimonială, dar, spirit prudent, nu credea în ea. Vioiciunea
colegului  îl  surprinsese  la  început,  ca  și  lectura  lui,  și  în  fața
unei așa de violente activități teoretice se simțise inferior. Acum
însă,  după  un  examen  atent,  avu  sentimentul  că  Weissmann
spunea banalități. Îi mărturisi delicat această impresie:
— În fond, spui cu vorbe mai de spirit ceea ce se spune așa
de des în glumă: să nu te-nsori cu femeia pe care o iubești. Mă
întreb dacă ai dreptate. Așa-zisa mea mătușă Aglae este astfel
din familie. Și fratele ei, moș Costache, tutorele meu, este tot
așa de avar și de lipsit de simț familial. Ceea ce mă surprinde
este că pe toți, aici în București, îi văd lipsiți de solidaritate de
sânge.  În  familia  în  care  mă  aflu,  unul  pândește  pe  celălalt,
și-l  cred  capabil  pe  fiecare,  pentru  bani,  de  cele  mai  mari
mârșăvii.  Nu  pot  să-mi  închipui  iubirea  fără  apropierea
statornică între cei care se iubesc. Că dragostea degenerează,
încetul cu încetul, în altceva, admit. Dar există un instinct al
căsătoriei, fiindcă toți fac teoria dumitale, și în cele din urmă
se  căsătoresc.
Weissmann lăsă brațul lui Felix și sări înaintea lui:
—  Mă-nscriu  în  fals  împotriva  observațiilor  dumitale.
Bunul-simț  a  ceea  ce  spui  acuză  eroarea  fundamentală,  abil
294
Enigma Otiliei
ascunsă. Sunt deprinderi înrădăcinate care iau locul instinctelor.
Ia să se retragă legea din domeniul erotic, și să vezi cum dispare
și instinctul!
Acum Weissmann, iubitor de discuții aprinse, aștepta replica.
Însă Felix n-avea gust de dispută. Vigoarea vegetației, senină-
tatea cerului îl duceau cu gândul în altă parte. Se întreba pe
unde  se  află  acum  Otilia,  ce  făcea,  ce  gândea.  Sufletul  se
dezvolta  așa  de  liniștit  în  Felix,  încât  mania  lui  Weissmann
de-a face teorii îl mira profund. O iubea pe Otilia, fără îndoială.
Dar nici prin gând nu-i trecea să examineze temeinicia senti-
mentului însuși, să-și dea seama dacă merită sau nu să iubească
o  fată.  Prin  educația  și  citirile  lui  de  până  aici  înțelesese  că
iubirea  e  un  sentiment  care  se  înfăptuiește  la  toți  oamenii  în
același chip: prin căsătorie. Vorbele lui Weissmann i se părură
calambururi din Furnica.  Felix  avea  în  sufletul  lui  un  fond  de
gravitate. Se despărți sub un pretext oarecare de Weissmann și
se întoarse acasă, unde se închise în odaie. Discuția îi redeșteptase
amintirea  Otiliei.  Singura  întrebare  era  dacă  Otilia  îl  iubește
sau nu, lucru de care se îndoia din ce în ce mai mult, dar că el
iubea pe Otilia și că era drept s-o iubească, orice s-ar fi întâmplat,
după zece-douăzeci de ani în virtutea degenerării caracterului
feminin, n-avea nici o îndoială. De aceea, ca să-și ateste sieși
solemnitatea sentimentului, luă tocul și scrise în caietul lui:
„Iubesc pe Otilia.“
Apoi începu să se plimbe prin odaie. Aruncându-și ochii pe
fereastra care dădea în curtea vecină, văzu o scenă care-l intrigă.
Aglae, îmbrăcată, ieși pe ușă cu multă discreție și se îndreptă
spre poartă. Puțin după ieșirea ei din casă, Aurica, tot îmbrăcată,
crăpă ușa și urmări cu ochii pe mamă-sa. Când aceasta ieși pe
poartă și se pierdu după case, Aurica alergă repede înspre poartă,
unde așteptă câtva. Apoi, în același chip, porni și ea pe stradă.
Felix deduse că Aurica urmărea pe Aglae. De la Stănică, venit
a  doua  zi  cu  aere  misterioase  în  odaia  lui,  Felix  află  sensul
urmăririi. Stănică închisese ușa cu precauție și vorbea lui Felix
ca și când ar fi fost vorba de vreo problemă importantă pentru
295
G. Călinescu
toată lumea. Iată despre ce era vorba: Aglae avea unele bijuterii,
brățări de aur îndeosebi, cam demodate, dar, în orice caz, de o
valoare materială indiscutabilă. Aurica le socotea, întotdeauna,
ca destinate ei. De la o vreme, Aglae găsea că în casă sunt o
mulțime de „boarfe“ care încurcă odăile. Vându unele mobile,
o mășină de cusut și era pe cale să scape și de altele. Aurica
ținea  la  toate  lucrurile  din  casă  ca  fiind,  virtual,  zestrea  ei.
Împuținarea lor o umplu de spaimă. Se simți părăsită, trădată, și
plânse ceasuri întregi pe înfundate. Aglae n-avea nici un fel de
ostilitate împotrivă-i. Dar, pe de o parte se socotea stăpână pe
avutul ei și era agasată de rolul de simplă depozitară a bunurilor
copiilor, cum voiau s-o privească ceilalți, pe de altă parte, avea
ideea că unei fete îi ajunge să aibă o casă și o zestre oarecare,
în bani, restul privind pe eventualul soț. Încercase să-i vâre în
cap Aurichii că „bărbații“ vor acum lucruri moderne și că toanele
sunt  fără  rost.  Aglae  găsea  că  Titi  are  mai  multă  nevoie  de
asistența ei, fiindcă femeile sunt fără cap și n-ar fi fost în stare
să-l mai facă să trăiască viața din casa părintescă. Toată străduința
Aglaei  fu  de  a-i  da  de  pe  acum  lui  Titi  tot  ce  putea  să-i  dea,
schimbând destinația bunurilor. În colocvii numai cu Titi, vestise
că avea de gând să-l însoare cum vrea ea, cu o femeie care s-o
asculte, să stea împreună cu ea, în care caz ar fi contribuit larg
la existența lor, administrându-le totodată gospodăria. Titi gustă
aceste  propuneri,  devenind  discret  față  de  ceilalți,  spre  ciuda
Aurichii și Olimpiei, care începură să-l urască și să-l bârfească.
Însușindu-și aceste sentimente, Stănică le comunică lui Felix:
— Domnule, să știi că mutul ăsta se procopsește! Soacră-mea
are parale, nu glumă, am mirosit eu! Și știi dumneata cât e de
prost Titi? Fenomenal! E imbecil, completamente idiot. M-am
interesat eu, n-ai grijă. N-are absolut nici un talent. Să nu te
superi  că-ți  spun,  dar  toți  recunoaștem  inteligența  dumitale,
toți te laudă. Față de dumneata, Titi e ca un gândac puturos
lângă un cal de rasă.
Indignarea metaforică nu încântă pe Felix, care era plictisit
de a se ocupa de probleme cu totul străine de conștiința lui.
Stănică urmă relațiunea:
296
Enigma Otiliei
—  Și  cum  îți  zisei:  soacră-mea  strânge  bani.  Mi  se  pare
mie că vrea să cumpere o casă pentru Titi, să-l instaleze cu
nevasta pe care i-o găsi-o și să stea și ea cu ei. Ei bine, Aurica,
bănuind-o,  a  urmărit-o  și  i  s-a  părut  că  mă-sa  umblă  pe  la
bijuterii să vândă ceva. Atunci a desfăcut, cu un ac de cap
îndoit, scrinul, unde știa că sunt brățările și a văzut că lipsesc.
A  fost  scandal  mare,  să  nu  spui  nimănui.  Aurica  a  plâns,  a
țipat, soacră-mea a pălmuit-o că umblă la scrin, și celelalte.
Acum  s-au  împăcat.  Foarte  bine.  Cine  știe  ce  învoială  au
făcut împreună?! Însă, eu acum vin să te-ntreb: frumos e asta?
Dar Olimpia, ale cărei interese le prezint, nu are nici un drept?
Actul dotal e fleac. Convențiunea tacită a fost ca Olimpia să
aibă partea ei din averea mă-si. Așa se întâmplă când te însori
din sentiment. Pe mine sentimentul, bunătatea m-au omorât.
Dar  am  să  fiu  forte  de  aci  înainte,  nu  mai  admit  nici  o
slăbiciune.  Nu  se  ține  angajamentul,  o  redau  pe  Olimpia
căminului părintesc.
Felix, neștiind ce atitudine să ia față de aceste ieșiri, pentru
el indiferente, întrebă ca să se afle în vorbă:
— Și acum ce faci?
Stănică se uită în toate colțurile odăii, deși era de prisos,
apoi șopti la urechea lui Felix:
— Vreau s-o înduplec pe soacră-mea să-mi dea, cu titlu de
împrumut, niște bani. Am învățat-o pe Olimpia s-o atace, sub
cuvânt că trebuie să facă imediat avort. Banii împrumutați între
rude sunt bani aruncați. Mai repar puțin din pierdere.
În  cele  din  urmă,  Felix  scăpă  de  Stănică.  Cum  acesta
fumase tot timpul, odaia era plină ca o pădure, în care ceața a
căzut pe sol. Deschise geamul, și fumul ieși în suluri, consistent.
Mucurile de țigări strivite în farfuria călimării împuțeau hârtiile.
Felix le aruncă în sobă. Ca să respire puțin și să-și odihnească
spiritul, se dădu jos. În loc să iasă afară, fu ispitit să intre în
odaia cu pianul. Toate erau cum le lăsase Otilia. Notele risipite
pe dușumea, pe capacul instrumentului și chiar pe pupitru erau
acoperite cu o bură de praf. Niște flori uscate erau aruncate pe
pian, de câteva luni. Felix ridică capacul de pe claviatură și
297
G. Călinescu
se  pregătea  să  înfigă  un  deget,  când  auzi  glasul  lui  Stănică.
Acesta se afla acum alături și cuvânta lui moș Costache:
—  Pe  onoarea  mea,  l-a  lăsat  ca  pe  un  câine.  N-are  nici
cămăși  pe  el.  Îmi  crapă  obrazul  de  rușine,  fiindcă,  ce  vrei,
sunt ginere. M-am întâlnit cu un intern. Măcar dumneata, ca
cumnat,  ai  putea  să-i  trimiți,  acolo,  o  sută  de  lei,  să  speli
rușinea familiei. Eu ce-am putut am dat. Dă-mi-i mie, că trec
eu pe acolo.
Felix înțelese că Stănică vorbea de Simion. Moș Costache
fu auzit mormăind:
— Auzi ru-rușine, cu pensia lui.
— Nu-i așa? se auzi glasul lui Stănică. Știam eu că dumneata
ești omul lui Dumnezeu și ai să-i dai.
— Asta am să văd eu, trimit eu pe Felix, n-ai grijă dumneata.
— Eh! făcu Stănică, dezamăgit.
Lui Felix îi fu frică de putința ca Stănică să spună despre el
o  vorbă  care  să-i  displacă.  Pentru  a  înăbuși  orice  prostie  a
acestuia, Felix înfipse mâinile în clape și începu să descifreze
o pagină din Folies d’Espagne de Arcangelo Corelli. Prins asupra
faptului, Stănică ieși din odaia lui Costache și plecă, după ce
făcu muțește, cu mâinile, un semn de reproș către Felix că i-a
stricat  combinația.  Felix  continuă  să  cânte  bucata  lăsată
deschisă, înainte de plecare, chiar de Otilia. În odaia înaltă și
aproape goală, pianul răsuna, făcând ecouri prin unghere. Se
însera. Felix și-o aminti pe Otilia stând cu un picior îndoit sub
trup  pe  scaun,  scuturând  mereu  părul  blond  peste  urechi  și
aruncând furtunos degetele subțiri deasupra clapelor, în vreme
ce  cu  glasul  îngâna  fraza  muzicală.  Încercă  să  dea  mâinilor
alergarea aceea, spre a-și însuși starea de spirit a fetei, dar nu
fu în stare. Nu era un pianist prea bun. Trase repede capacul
peste  claviatură.  Răsunetul  coardelor  interioare  se  mai  auzi
puțin, ca scuturarea unui brad încărcat cu chiciură, apoi totul
se isprăvi într-un chițcăit ușor, și Felix avu uimirea de a constata
că din direcția pianului fugea mărunt un șoricel speriat. „Am
gonit geniul pianofortelui“, gândi el, și părăsi odaia.
Ieșind în oraș, Felix visă mai mult decât oricând la Otilia,
cu  o  vagă  presimțire  că  ceva  trebuia  să  se  întâmple.  Prin
298
Enigma Otiliei
asociație își aminti de Georgeta. Ideea de a se duce la aceasta
i se păru acum cu desăvârșire absurdă. Ciudata familiaritate a
generalului, îngăduința lui insistentă, toate i se păreau tulburi
și degradante, iar situația de a fi compătimit de Georgeta și de
general  că  iubea  pe  Otilia  i  se  înfățișă  ca  rizibilă  în  cel  mai
înalt grad. Nu, n-avea să se mai ducă la Georgeta. Chiar dacă
Otilia îl uitase, își datora lui însuși un act de purificare. Trebuia
să  se  dovedească  în  stare  de  statornicie  și  devotament,  așa
încât,  trădat  de  Otilia,  să  aibă  amara  satisfacție  de  a  fi  mai
presus de ea.
Stănică vestise, solemn, că, grație protecțiilor, va fi numit
spre  toamnă  în  magistratură,  deocamdată  pe  undeva  prin
provincie. Se plictisise, zicea, de incertitudini și mizerii și voia
să  scape  de  familie.  În  provincie  avea  să-și  facă  o  mică
gospodărie, avea să se bucure de liniște. După el, marile cariere
începuseră totdeauna în mediu provincial. Acolo, concurența
e mai mică, meritul iese mai repede în evidență. În capitală,
lupta  e  mare,  geniu  să  fii,  și  e  greu  să  pătrunzi.  E  mai  bine,
cum  spune  înțelepciunea  populară,  să  fii  capul  cozii  decât
coada  capului.  Da,  decât  el  nu  înțelegea  să-și  facă  meseria
superficial, ca orice român. Superficialitatea e o boală națio-
nală, de aceea nu progresăm. Unui magistrat i se cer cele mai
variate cunoștințe, psihologice, științe politice, medicină. Mai
ales  medicină.  Stănică  ceru  lui  Felix  un  tratat,  ceva,  zise,
sintetic, ca pentru un magistrat care vrea să-și desăvârșească
cultura  generală.  Felix  îi  dădu  un  compendiu  de  psihiatrie,
asta credea că-l interesează, destul de vechi, unde însă autorii
atingeau  mereu  problema  responsabilității.  Stănică  îl  răsfoi,
deveni savant în convorbiri cu Aglae și restul familiei, dar lui
Felix  îi  mărturisi  că  e  un  cal  prea  bătrân  ca  s-o  înceapă
școlărește. Lucrurile astea, fu el de părere, trebuie să le culegi
vii,  din  gura  profesorului.  Într-o  zi,  Felix  avu  uimirea  și
neplăcerea să-l vadă pe Stănică la un curs pe care-l asculta cu
mare  devoțiune.  Venise  cu  Weissmann.  Bineînțeles,  Stănică
nu stărui în capriciul lui, în care nu era nici o intenție serioasă,
dar făcu cunoștință cu câteva studente și studenți, din ani mai
299
G. Călinescu
înaintați,  prin  indivizi  pe  care  se  vede  că-i  cunoștea  mai
dinainte. Afecta acum a se simți bine printre tineri și a-și câștiga
prin  ei  timpul  pierdut  în  ariditate.  Astfel  într-o  după-amiază,
pe când Felix era închis în odaie și citea, se trezi cu Stănică:
— Vino-ncoace, domnule, ți-au venit musafiri.
Felix  auzi,  într-adevăr,  un  amestec  de  râsete  feminine  și
masculine, jos în curte, și fu cuprins de oarecare silă. Întrebă
cine  este.
— Haide, domnule, nu fi sălbatic, mai tânăr sunt eu decât
dumneata. Au venit colegii să te vadă. E Weissmann, mai sunt
niște domnișoare, ai să vezi. Îmbracă-te repede și vino.
Stănică plecă jos, lăsând pe Felix foarte intrigat. Dacă ar fi
putut să sară pe fereastră, în curtea vecină, ar fi sărit. Nu invitase
niciodată pe nici un coleg acasă și nu-și închipuia cine putea
să fie. Auzi câteva note de pian. Cineva încerca stângaci, de
nerecunoscut,  câteva  măsuri  din  bucata  lui  Corelli,  care  se
începea  cu  un  adagio,  apoi,  renunțând,  cădea  în  Cât  te-am
iubit,  cântat  cu  un  singur  deget.  Pe  pianul  Otiliei,  asta  i  se
păru lui Felix o profanare. În cele din urmă, coborî. Auzi râsete
în  odaia  pianului,  unde  fuseseră  toți  poftiți,  și  distinse  chiar
glasul  răgușit  al  lui  moș  Costache.  Puse  mâna  pe  clanță,  cu
îndoială în suflet.
— Uite-l, domnule, trâmbiță Stănică, „vărul“ meu sălbatic!
Îmi pare rău!
Felix aruncă o privire și văzu pe Weissmann lângă un perete,
pe  un  alt  ins  slab,  cu  pleoape  prea  lăsate  peste  ochi,  și  trup
osos, pe un scaun, apoi o domnișoară la pian, care continua să
cânte  dintr-un  deget  Cât  te-am  iubit,  și  o  alta  așezată  pe
pervazul lat al ferestrei deschise, jucând picioarele în sus și-n
jos. Domnișoarele erau mai degrabă urâte, cu figuri îndrăznețe,
cea de la fereastră oacheșă și cu bărbia ascuțită și grasă, cea
de la pian subțire, înaltă, dar cu membre dezvoltate, cărnoase.
Felix  nu-i  cunoștea  și  privi  zăpăcit  înspre  moș  Costache,  pe
care  Stănică  îl  ținea  locului  de  braț  în  pragul  celeilalte  uși,
care dădea spre interiorul casei.
— Cum, se scandaliză Stănică, nu cunoști pe domnișoarele,
pe domnul?
300
Enigma Otiliei
—  Așa  cred,  că  nu-i  cunoaște,  spuse  timid  Weissmann,
dumnealor sunt în ani superiori.
Stănică  privi  îngrijorat  la  moș  Costache,  către  care  se
vede că afirmase că musafirii sunt prieteni de-ai lui Felix, și
rectifică  repede:
—  Ce-are-a  face  anul?  Dumnealor,  zise  el  către  moș
Costache, merg de-a valma. Lasă-i să glumească.
Renunțându-se  la  orice  explicație,  cei  de  față  se  purtară
unii cu alții ca și când s-ar fi cunoscut. Felix nu-și putea închipui
ce-l determinase pe Stănică să-i aducă în casă astfel de inși.
Nu era probabil nici o explicație, afară de acea obișnuită, că
Stănică era nevindecabil în a se amesteca în toate și  a provoca
cele mai absurde situații, ca să stea de vorbă cu toată lumea și
să  afle  toate.
— Fumați, nu e așa? întrebă Stănică, și apoi tot el răspunse:
Cum să nu fumați?
Se prefăcu că se caută prin buzunare, apoi se scuză:
— Sunt și eu un boem în felul meu! Am crezut că am, dar
n-am! Însă „unchiul“ meu are un tutun tare, teribil! Numai nu-i
pentru domnișoare.
— Și de ce să nu fie pentru domnișoare? zise studenta de pe
fereastră, bălăbănind picioarele și relevând un glas gros.
—  Auzi,  scumpe  unchiule?  strigă  Stănică.  Dă-ne,  te  rog,
puțină mahorcă de-a dumitale. A venit tinerețea, studențimea,
trebuie s-o sărbătorim. E în joc onoarea nepotului dumitale și
iubitului meu văr, Felix.
Moș  Costache  se  fâstâci,  vru  să  spună  ceva,  dar  Stănică
nu-l lăsă:
— Nu te deranja, că știu eu unde-l ții. În chesea, pe scrin!
Dispăru  numaidecât  pe  ușă.  Costache,  alarmat,  voi  să
alerge și el după Stănică, dar fu oprit de glasul domnișoarei
de la pian:
— Dar pentru cine ții dumneata pianul ăsta? Dumneata cânți?
Răgușit  de  îngrijorare,  bătrânul  răspunse  cu  glasul  său
cel mai stins:
— Cântă fata mea!
301
G. Călinescu
— Aha! va să zică, ai o fată! Mare?
— Domnișoară, șopti pe ghimpi Costache, cu ochii la ușă.
—  Ce  curioasă  extincție  a  vocii  ai  dumneata!  observă
domnișoara de la fereastră, sărind în picioare. Se vede că fumezi
prea mult. Ia deschide puțin gura.
Prins prea repede cu comanda, bătrânul deschise gura, în
care domnișoara privi.
—  De  altfel,  mi  se  pare,  zise  ea,  că  are  și  o  iritație  a
amigdalelor. Nu vi se pare?
Toți  se  strânseră  în  dreptul  gurii  lui  Costache  și  priviră.
Bătrânul fu salvat de Marina, care apăru pe ușă:
— Mi-a spus Stănică, zise ea, mahmură ca întotdeauna, să
fac  cafele.  Câte  cafele  să  fac?
— Ce cafele? se sperie moș Costache.
—  Fă  și  dumneata  mai  multe,  vreo  zece,  întrerupse
domnișoara de la pian pe bătrânul înspaimântat.
Acesta încerca măcar o rectificare a numărului:
— De ce zece?
— Ei, moșule, sări domnișoara oacheșă, nu fi econom la cafea!
Felix fu foarte rău impresionat de această scenă, și-l blestemă
în  gând  pe  Stănică  cu  toată  violența  de  care  era  capabil.
Stănică, în odaia în care se jucau cărți, descoperise numaidecât
cheseaua, din care scosese un pumn bun de tutun și-l ascunse
în  buzunarul  pantalonilor,  adăugând  și  câteva  foițe  „Job“.
Întârzie, însă, intenționat, ca să scotocească prin odaie. Trase
de  mânerele  sertarelor,  care  erau  însă  închise,  se  uită  pe
dedesubtul  mobilei,  întoarse  un  tablou  pe  dos,  mai  medită,
căută  apoi  să  vadă  dacă  masa  n-avea  vreo  cutie  a  mesei,  în
care se aflau cărți de joc și fel de fel de nimicuri, bine așezate,
privi  repede  și  grăbit,  luă  numai  un  creion  roșu  și  albastru,
neascuțit, împingând iarăși cutia la loc.
„Al dracului moș, murmură el, cum seamănă cu soacră-mea!
De  unde  are  el  atâtea  creioane  neîncepute?  Să-i  fi  cerut,  nu
ți-ar fi dat.“
Reapărut  în  odaia  cu  musafiri,  Stănică  împărți,  generos,
tutunul din chesea, oferind, parcă în deriziune în cele din urmă
302
Enigma Otiliei
și  lui  moș  Costache,  care,  vizibil  necăjit  de  dispersiunea
tutunului  său,  luă  ultimele  fire  și-și  făcu  o  țigară  mai  groasă
decât a tuturor.
— Va să zică, unchiul dumitale, zise medicinista de la pian,
are o domnișoară.
— Și ce domnișoară încă! declamă Stănică. Domnișoara
Otilia  este  o  frumusețe  rară.  Să  sperăm  că  în  curând  vom
face nuntă.
— Nuntă, cu cine? întrebă medecinista de la fereastră.
— Cu dumnealui, dacă dă Dumnezeu, zise Stănică, arătând
cu  mâna  spre  Felix  și  făcând  cu  ochiul  spre  bătrân.  Felix  se
posomorî atât de tare, încât musafirii râseră de el zgomotos.
— Nu pricep ce spui dumneata, zise domnișoara de la pian,
între  două  fumuri  de  țigară,  spui  că  dumnealui  e  nepot  și
domnișoara e fiică. Ce fel de căsătorie e asta?
Stănică, prins asupra contradicției, căută să se strecoare:
— Beți cafeaua, că se răcește, întâi, și să-l lăsăm pe vărul
meu Felix, că e rușinos. E aici un caz de rudenie pe care nu
pot să vi-l explic.
Domnișoara de la pian răsfoi notele Otiliei, dându-le și cu
piciorul, spre necazul lui Felix:
—  Ce  de  mai  note  muzicale,  și  tot  lucruri  pretențioase!
Domnișoara dumitale nu e deloc frivolă.
— E pianistă mare, domnule, protestă Stănică, studiază
la Paris.
Domnișoara se uită distrată la el, apoi începu să cânte rău,
cu  intermitențe,  Songe  d’automne.  Colegul  uscat  se  aplecă
familiar peste umărul cântăreței și-și lipi, cu concursul acesteia,
obrazul de obrazul ei. Cealaltă domnișoară se dădu jos de pe
pervazul ferestrei și începu să valseze.
— Dansezi? întrebă ea pe Stănică.
—  Tinerețe,  tinerețe,  parcă  sunt  iar  student!  exclamă
Stănică, privind semnificativ spre moș Costache și se prinse
în vals cu studenta.
Aceasta întrebă pe bătrân peste umărul lui Stănică:
— Moșule, nu mai ai o țigară?
303
G. Călinescu
Bătrânul, înspăimântat, bulbucă ochii mari, nerăspunzând,
apoi la o întoarcere a fetei se strecură pe ușă și dispăru.
—  Unde  e  moșul?  întrebă  aceasta  fără  tact.  Ce,  moșul  e
supărăcios?
Însuși Stănică își dădu seama că limbajul acesta era cam
prea  nepotrivit,  și  făcu  semn  domnișoarei  să  tacă.  Îi  spuse
mai  încet:
— Unchiul meu e cam bolnav, nu trebuie să-l supărăm.
— De bolnav, e bolnav, n-ai grijă dumneata, replică fata,
nepăsătoare.  Are  un  gât  congestionat,  ceva  de  speriat!  Mult
n-o duce așa.
—  Crezi?  întrebă  Stănică  mai  mult  interesat  decât  speriat
sau scandalizat de cinismul fetei.
— Dumneata, domnule Felix, zise domnișoara de la pian,
îmi faci impresia că nu te simți bine cu noi. Ești cast, nu suferi
tovărășia  femeilor?
— Ba da, ba da! spuse automat Felix.
— Ce vorbiți, sări Stănică, vărul meu să nu sufere femeile?!
Phii! E un cuceritor de marcă. Dacă v-aș spune eu ce are el la
activul lui, v-ați schimba opinia.
— Bolnav ai fost vreodată? întrebă serios domnișoara de
la pian.
Toți izbucniră în râs (e drept, Stănică mai puțin), în vreme
ce Felix rămase înmărmurit, nevoind să înțeleagă.
— Vai, dragă, ce ochi face! spuse autoarea spiritului către
ceilalți, ca și când Felix ar fi fost un intrus amuzant în propria
lui casă. Il faut absolument le deniaiser! 1.
Propoziția  franceză  jigni  și  mai  mult  pe  Felix,  fiindcă
presupunea  din  partea  domnișoarei  presupoziția  că  el  nu
înțelegea.  Urî  numaidecât  pe  toți  și  tremură  de  mânie,  mai
ales că văzu cum domnul, după o scurtă cercetare cu ochii,
strivi  mucul  de  țigară  în  farfurioara  sfeșnicului  pianului.
Domnișoara încercă la pian Tu ne sauras jamais.
—  Micule,  zise  ea  întorcându-se  către  tip,  ce  dulce  e
bucata asta!
1 Trebuie  să-l  „inițiem”,  neapărat!  (fr.—n.red.).
304
Enigma Otiliei
Cei doi se sărutară fără jenă, prelung și ostentativ.
—  Voi  vă  sărutați?  se  miră  cealaltă  domnișoară.  Asta  e
trădare, domnule Rațiu, zise și ea lui Stănică.
Acesta se prezentă ofițerește, foarte emoționat, și probabil
s-ar  fi  pretat  falselor  demonstrații  de  libertinaj  ale  fetei  dacă
n-ar fi auzit trântitul unei uși. Felix fugise din odaie.
Într-adevăr tânărul suferea. Avea impresia că profanase un
sanctuar, că batjocorise imaginea Otiliei. I se păru că aude,
pe când trecea prin apropierea ferestrei deschise: „Dar n-am
știut că se supără!“ Era așa de surescitat, încât nu știa bine ce
să facă. Porni cu capul gol pe stradă. În urmă, simți pași și se
auzi chemat de Weissmann. Când fu lângă el, acesta îi spuse
foarte încurcat:
— Eu n-am nici o vină, îți jur pe iubirea mea. Eu nici nu-i
cunosc pe dumnealor decât din vedere. Domnul Stănică ne-a
adunat. Ne-a spus așa, că e îngrijit de tristețea ta, că ai suferit
mari decepții în dragoste și vrea să te distreze, să te inițieze în
adevărata  viață  studențească.
Felix se rugă de Weissmann să-l lase singur, și el se plimbă
pe străzile singuratice din cartierul Antim, ieșind apoi în strada
Rahovei, până ce se liniști. Când se întoarse, nu mai era nici
un student în odaia cu pian. Sus, în odaia lui, găsi pe Stănică.
Individul începuse să-l agaseze.
—  Iubite  domnule  Felix,  zise  acesta  pompos,  te  rog  să
primești scuzele mele cele mai solemne. De aceea am așteptat
aici. Ai avut dreptate, perfectă dreptate. Pe tipi i-am expediat
numaidecât, le-am dat a înțelege că aici nu e ce cred dumnealor.
Eu însumi, îți mărturisesc, am fost indus în eroare. Mi-au spus
că te cunosc, că așa și pe dincolo. Dacă știam, nu-i aduceam.
Dar,  domnule  (se  scandaliză  el),  ce  stricăciune,  ce  lipsă  de
creștere! Asta e noua generație! Păi, domnule, pe vremea mea
fetele erau sfinte! Olimpia să se maimuțărească în halul ăsta?!
Am adorat-o, am cultivat-o, și nu m-am apropiat de ea decât
când  mamă-sa  mi-a  încredințat-o  cu  mâinile  ei  (în  realitate
fusese,  precum  știa  și  Felix,  altfel).  Astea  sunt  intelectuale!
Rușine! Nu-i vorbă, intelectuală este și Otilia, dar ce fată, ce
305
G. Călinescu
gingășie! Eu, când tot glumesc că o iei pe Otilia, în fond îmi
trădez  o  dorință  lăuntrică:  s-o  iei  odată  cu  adevărat.  Da,
domnule, dumneata ești tânărul curat la suflet, și ea e un crin.
Luați-vă  și  fiți  fericiți!
Felix scăpă cu greu de Stănică. Acesta trecu și la Aglae, și
denatură lucrurile după metoda lui, adăugând (ca să se răzbune
că  i  se  stricase  combinația  cu  studenta)  că  Felix  e  un  băiat
bun,  dar  nesociabil.  Apoi  își  aduse  aminte  de  verdictul
medicinistei și adăugă:
— Apropo! Știți că am pus pe doctoriță să-l examineze pe
moș  Costache,  mi-a  venit  mie  o  idee.  Ei  bine,  e  bolnav  rău,
săracul, nu vă uitați pe din afară. Dacă m-aș lua după doctoriță,
apoi atunci e grav de tot (Stănică spuse „grav“ cu intonația cu
care  ai  zice  „strașnic“),  îl  pierdem  și  pe  el,  săracul,  firește,
dacă nu-l îngrijim. Eu zic că ar fi bine să vă împăcați.
—  O  să  văd  eu  ce  fac  și  cu  el!  zise  Aglae  gânditoare,
desfăcând capacul ceasului de aur și pocnindu-l iarăși la loc.
306
Enigma Otiliei
CUPRINS
XVI
Oroarea lui Stănică împotriva studentelor nu era chiar în totul
simulată.  În  fond,  el  era  un  sentimental  cu  instincte  casnice,
bucuros de a se vedea înconjurat de o numeroasă familie. Din
păcate,  sentimentalismul  lui  familial  se  complica  cu  o  mare
lăcomie de a-și face o situație prin familie, de a moșteni, de a
căpăta. În ascendența lui se aflau, pe cât se putea ghici, albanezi
veniți de-a dreptul de peste Dunăre și numiți, mai dulce, „arnăuți“
sau, cu totul eufemistic, „macedoneni“.
— Moșii mei au fost negustori, oameni de acțiune, de la ei
am eu groaza de a sta pe scaun, la un birou. Jos funcționarismul!
Raza  operațiilor  acestor  moși  se  deducea  din  vorbele  lui
Stănică  a  fi  fost  Oborul.  El  vorbea  câteodată,  copleșit  de
amintiri, de cuptorul plin cu pâini, de șuri cu saci de grâu, de
cai,  de  harabale,  de  câmpul  lui  Eliade.  Se  putea  presupune,
fără  greutate,  că  părinții  și  moșii  lui  fuseseră  brutari.  Apoi
rămăsese orfan, el și cu mulții lui frați, și pomenea de un mare
morar, cu nume tot balcanic, care i-ar fi crescut. Ba chiar lui
personal i s-ar fi făcut propuneri strălucite.
— Domnule, unchiu-meu a vrut să mă trimită la Paris, cu
copiii  lui,  să  fac  școala  acolo,  și  n-am  primit.  Prostie.  N-am
vrut  să  mă  înstrăinez,  fiindcă  aveam  suflet  curat.  Unde  mai
sunt  încă  o  dată  copil,  c-aș  ști  acum  ce  să  fac!  Eram  om  și
jumătate azi, ce mai vorbă, eram bogătaș!
Adevărul este că Stănică avea simț familial și că familia lui
împărtășea  acest  sentiment.  Din  numele  pe  care  le  pronunța
reieșea  că  avea  încă  frați  și  surori  în  număr  mare,  precum  și
numeroase rude de a doua categorie. În convorbirea lui, expresiile
„unchiu-meu“, „mătușă-mea“, „moșu-meu“, „soră-mea“ apăreau
cu nota fanatismului. De sărbători, Stănică arunca la cutie un
307
G. Călinescu
pachet de felicitări și primea el însuși un morman. În casă la el,
însă,  nu  venea  nici  o  rudă.  Pentru  ce?  Olimpia  dovedise  un
caracter  acru  și  declarase  de  la  început  că  e  sătulă  de  rude.
Astfel, Stănică nu fusese în măsură de a o prezenta multelor sale
rubedenii, ceea ce îl jigni în adâncul sufletului. Lipsind această
formalitate de deferență, rudele lui, surori, frați, unchi, mătuși,
cumnați  și  cumnate,  refuzară  să-l  viziteze,  fără  ca  totuși  să-i
facă vreo aluzie oricât de puțin malițioasă asupra Olimpiei, și
amintind mereu în chip cordial, în corespondență, și de ea. Poate
că unele dintre rude ar fi consimțit în cele din urmă să-i calce în
casă,  dar  Stănică  rezista  el  însuși  și  nu  invita,  ceea  ce  pentru
educația excesiv formalistică a familiei lui era decisiv. De fapt,
lui Stănică îi era rușine să-și publice căsătoria și, oricât el însuși
ar fi fost fără prejudecăți, sângele vorbea în el ca în toți ceilalți.
Iar  pentru  toți  ceilalți,  căsătoria  unui  bărbat  trebuia  să  fie
condiționată numai de avere. Fetele, ca să ușureze pe părinți,
puteau  să  se  mărite  și  mai  rău,  dar  un  bărbat  ca  Stănică,  cu
carte, niciodată. Acest punct de vedere, devenit disciplină, pact
al neamului, era susținut cu îndărătnicie, mai cu seamă de femei.
Prin urmare, Stănică, în ciuda sincerității sentimentelor lui pentru
Olimpia, la început, fie și sub formă nestabilă, se simțea vinovat
de a fi călcat regula și se temea să înfrunte ochii ironici ai rudelor.
Casa pe care o luase de la Simion era o dărăpănătură. Prin avere
se înțelegea în familie lucruri fabuloase. Nu toți în familie erau
bogați, unii erau chiar cu desăvârșire scăpătați sau de o condiție
mai  mult  decât  modestă,  mulți  erau  însă  bine  situați,  mari
industriași sau moșieri, sau, în sfârșit, în posturi de comandă
bine retribuite, mai degrabă în mari întreprinderi decât la stat.
Erau  printre  ei  magistrați,  politicieni,  dar  nici  un  ofițer.  De
serviciul militar căutau printr-un straniu atavism să scape toți.
Lucru  notabil,  indiferent  de  situația  lor  materială,  rudele  se
aveau  bine  între  ele  și  nu  se  disprețuiau.  Cei  bogați  veneau
măcar o dată pe an în casa celor săraci, în oraș ruda cu mari
relațiuni își lăsa tovarășii de convorbire și întindea mâna rudei
cu  haina  roasă,  mic  impiegat.  Stănică  era  foarte  mândru  de
rudele  lui  și  circula,  cu  știrea  sau  fără  știrea  Olimpiei,  de  la
308
Enigma Otiliei
unul la altul. Îl opreau la masă oriunde se ducea și, cum rudele
lui erau foarte numeroase, ar fi putut mânca două luni în șir
gratis, fără să intre de două ori în aceeași casă. Astfel se explică
necesitatea  pe  care  o  simțea  Stănică  de  a  sta  de  vorbă  cu
multă lume, de a trece de la o familie la alta, de a afla tot ce
se petrece peste tot. Deși sărac, Stănică nu avea grija viitorului,
cu atâtea rude solidare. E drept că acestea nu-i dădeau bani
decât foarte puțini, fără știrea Olimpiei, fiindcă în genere ele
nu  admiteau  ca  unii  să  trăiască  pe  socoteala  altora.  Perfect
egali în evenimentele capitale ale vieții, naștere, nuntă, moarte,
aniversări,  unde  se  adunau  în  număr  considerabil,  țineau  să
rămână despărțiți prin avere. Dar averea nu le dădea orgoliu.
Dimpotrivă, cei bogați doreau ca cei săraci să se procopsească
și  le  căutau  mijloace,  fără  să-i  silească.  Familia  avea  cultul
inițiativei personale. Dacă Stănică ar fi dorit să-și găsească o
meserie  mai  sigură,  ar  fi  căpătat-o  fără  îndoială.  Însă  el  se
mulțumea  cu  mediocritatea  lui  liberă  și  sigură,  în  așteptarea
unei lovituri. Rudele nu-i cultivau lenevia, întreținându-l, dar
socoteau  foarte  legitimă  așteptarea  lui  de  a-și  face  o  situație
mare  și  neprevăzută.  Familia  lui  Stănică  avea  foarte  multă
asemănare cu familiile domnitoare din Europa. Din acelea fac
parte regi și ofițeri săraci, împărătese și obscure soții de conți
provinciali. Regii în activitate dau rudelor numeroase un ajutor
neînsemnat, câteodată, care nu le scoate din mediocritate, dar
le  onorează  apartamentul  sărac  cu  vizita  lor  și  le  acordă  cu
prisosință  atributul  de  „unchi“  sau  de  „văr“.  Și  acolo  meseria
lucrativă e socotită ca o eroare, iar legăturile de familie se pun
la cale după un examen colectiv. Situația aceasta are avantajele
și dezavantajele ei. De pildă, spre a se putea căsători cu Olimpia,
Stănică a trebuit să se pună în conflict cu familia, dar aceeași
familie îi dădea siguranța pe lume.
La Stănică, lăcomia și versatilitatea nu obtenebrau observa-
ția  morală.  Că  un  bătrân  trebuie  să  moară  și  să  lase  averea
tânărului, asta înțelegea foarte bine. Ba chiar avea o listă de
rude, care, prin decese sistematice, puteau să-l pună și pe el în
măsura  de  a  moșteni,  deși  din  cauza  prolificității  familiei  el
309
G. Călinescu
rămânea o rudă veșnic colaterală. Dar să arunci în spital un
bătrân sau să privezi un copil de succesiune, asta i se părea o
infamie. Aglae era pentru el o „viperă„, iar Olimpia pierduse
mult în ochii lui prin indiferența arătată față de accidentul lui
Simion.  Și  purtarea  lui  moș  Costache,  care  strica  orice
previziune, îl irita. Când era în joc interesul lui, Stănică găsea,
nu-i vorbă, argumente suplimentare. Dacă din înlăturarea lui
Simion ar fi tras un profit, ar fi susținut că se făcuse „tot ce era
uman posibil“ și că acum trebuiau apărate „legitimele drepturi
ale  copiilor  frustrați  de  uzul  bunurilor  ce  li  se  cuveneau“.
Câteodată se înduoioșa la gândul absurd că moș Costache putea
să-i lase și lui ceva, și atunci admira „jertfa oamenilor vechi“,
care  se  privează  de  bucuriile  vieții  ca  să  facă  cu  putință
„înălțarea  tinerilor“.
O  problemă  începuse  să  devină  pentru  Stănică,  de  la  o
vreme, Olimpia. Dacă o iubea sau nu, este greu de spus, întrucât
lui  Stănică  îi  lipsea  expresia  mai  analitică  a  sentimentelor.
Din  purtările  lui  nu  se  puteau  desprinde  decât  emoții  și  o
concepție.  De  bună  seamă  că  atunci  când  se  căsătorise  cu
Olimpia fusese emoționat. Încercase în mândria lăuntrică de-a
face un gest necugetat, romantic, în dauna intereselor lui. Nu
mersese  până  la  căsătorie,  fiindcă,  își  zisese  că,  după  atâta
sacrificiu, se cădea să judece matur și să apere existența „fiului
său și a mamei fiului său“. A urmat ceea ce știm. Când vorbea
de  dragoste,  de  căsnicie,  Stănică  era  totdeauna  emoționat
exterior. În fundul sufletului, simțea o inexplicabilă plictiseală,
o vină imensă, nedeterminată. La drept vorbind, gestul de a se
căsători cu Olimpia nu era romantic decât momentan. Stănică
crezuse că face un calcul de maestru care nu se uită la bunurile
imediate, ci la cele ce pot decurge mai târziu. Informațiile lui,
despre moș Costache îndeosebi, erau strălucite. Nu aflase însă
despre Otilia decât ca de o fetiță crescută de milă, dimpotrivă,
i se spusese că toată averea era destinată fetelor Aglaei.
Stănică devenise romantic prin eșec și acum era trist, așa
de  trist,  încât  i  se  păru  că  încearcă  toate  emoțiile  prin  care
trece un mare izbit de soartă. Gândul obscur de a se scăpa de
310
Enigma Otiliei
Olimpia  și  a  încerca  o  altă  lovitură,  de  data  asta  bine
controlată,  cu  ajutorul  rudelor,  îl  mai  invadase  adesea.  Nu
aproba nici temperamentul Olimpiei. N-o putea învinovați de
nimic, însă admirația lui era pentru femeia sprintenă, sociabilă,
pe  care  o  înțelegea  ca  pe  Otilia,  și  ar  fi  scuzat-o  ca  pe
Georgeta. Ar fi vrut o femeie care „să-l împingă„. A scăpa de
Olimpia însemna divorțul. Să dea însă divorț fără motiv era,
după  concepția  lui,  o  „canalierie“.  Olimpia  era  „mama
îngerașului  lui  mort“.  Imposibil.  „Nu  se  întemeiază  o  patrie
fără fidelitate conjugală„. Așa spunea el față de lume. În schimb,
întrevedea despărțirea în două chipuri pe care și le prezenta
cu plăcere și consolare mental. Se întorcea acasă și găsea pe
Olimpia  în  brațele  unui  individ.  Scena  îl  zguduia,  îl  mișca
chiar în imaginație. Antipatia lui, visa el, de acolo venea, din
presimțirea  că  Olimpia  este  o  nemernică.  El,  omul  de  viitor,
căruia i se făcuse propuneri strălucite, făcuse idealism, luase
„din dragoste“ o fată fără nimic, cu rude mizerabile, punându-se
în conflict cu propria lui familie, ca apoi să fie terfelit. Ipoteza
aceasta  era  frumoasă  în  imaginație.  Din  păcate,  Olimpia,
placidă, nu-l înșela. Stănică încerca pentru o clipă remușcarea
de a bănui o soție atât de pură. A doua ipoteză pe care o visa
era  ca  Olimpia,  ghicindu-i  nemulțumirea,  să-l  cheme  și  să-i
țină acest discurs: „Stănică, tu nu ești făcut pentru viața asta.
|ie-ți  trebuie  o  femeie  de  lume,  cu  bani,  care  să  te  ajute  în
carieră. Câtă vreme am avut copilul, am tăcut. Acum însă văd
că nu mai merge. Nu vreau să te am pe conștiință. Mă retrag
cu  Aurica.  Puținul  cât  îmi  trebuie  să  trăiesc  am.“  Tot  în
închipuire, Stănică încerca să protesteze patetic: “Nu, nu, nu
se poate să te las. Tu ești mereu mama copilașului nostru, a lui
Relișor. Doar dacă tu nu ești fericită cu mine! Atunci, firește,
mă  sacrific,  mă  dau  îndărăt  din  fața  norocului  tău.  Nici  așa
nu-ți închipui că te voi părăsi. Nu, îmi fac o datorie sfântă să-ți
dau  și  mai  departe,  de  la  distanță,  ocrotirea  mea.“  Atât  de
mult înduioșau pe Stănică aceste ficțiuni, încât se simțea bun
la suflet, victima chiar a bunătății lui. Liberat prin aceste două
ipoteze  de  Olimpia,  făcea  apoi  planuri  mărețe,  fie  că  noua
311
G. Călinescu
nevastă era o femeie „consumată„, fie că, mai bătrână, avea o
considerabilă avere. Nici Georgeta nu-i displăcea. Era frumoasă,
cu relații care erau mai degrabă folositoare decât dezonorante,
cu putințe admirabile de a-l împinge. Firește, Georgeta contra-
zicea  conceptul  lui  de  femeie  sfântă,  dar  dacă  în  fundul
nemărturisit  al  sufletului  tocmai  calitatea  de  curtezană  cu
trecere  îl  atrăgea,  la  lumina  conștiinței  își  zicea  că  face  o
faptă minunată: „ar înălța-o pe Georgeta până la el“.
Toată  ciuda  lui  Stănică  venea  din  faptul  că  Olimpia  nici
nu-l înșela, nici nu-i propunea să divorțeze, dimpotrivă, îl privea
ironic  și  bănuitor,  și,  noaptea  cel  pițin,  îl  urma  în  toate
escapadele  lui.
În ziua când calendarul ortodox prăznuiește pe sfânta martiră
Agripina (zi de lucru de altfel), Stănică își aduse aminte că are
o mătușă Agripina, la care obișnuia să treacă o dată pe an. Ca
să se mai smulgă din preocupările-i grele și ca să ia un contact
tonic cu familia lui, fără să spună nimic Olimpiei, porni chiar
de dimineață în oraș și se urcă în tramvaiul cu cai din Calea
Rahovei, care mergea pe Calea Moșilor. Se dădu jos la Bariera
Moșilor și se îndreptă spre Șoseaua Mihai Bravul, spre strada
Fundătura Vaselor. Trecu printre butoaie noi și alte ustensile de
dogărie, scoase în fața prăvăliilor, printre mormane de rogojini,
pe dinaintea prăvăliilor cu lână și plăpumi, și intră în Fundătură,
ocolind prin strada Vaselor și strada Mașinii, ca să se gândească
mai bine ce felicitare să-i facă bătrânei. Atunci și-aduse aminte
că nu i-a adus nimic. Se căută prin buzunar, unde găsi câțiva
franci, strâmbă din gură și se întoarse spre Barieră. Acolo dibui
o simigerie, intră înăuntru și ceru o pungă cu alune americane
prăjite și câțiva covrigi uscați, cu susan, dintre aceia în forma
unui inel de lanț, care se sfărâmă în gură. Aceste produse ale
cuptorului plăceau cu deosebire mătușii Agripina. Stănică se
întoarse din nou în strada Fundăturii Vaselor, de astă dată pe
drum neocolit, și se opri în fața a două case fără etaj, destul de
mari  și  cu  tencuiala  scorojită,  stând  de  o  parte  și  de  alta  în
fruntea unei ogrăzi enorme, ca două corpuri de gardă în fața
curții de onoare a unui palat imperial. Una din case, cel puțin,
312
Enigma Otiliei
cu aer de părăsire, deși încă impunătoare, se ghicea că fusese
prăvălie,  din  cauza  obloanelor  trase.  Forma  ferestrelor  și  un
pervaz lat de lemn în fața lor, ca o tejghea, dovedeau că fusese
o brutărie. Între cele două case, ar fi trebuit să fie un gard, dar
nu era decât o poartă în aer, într-o parte. Curtea avea înfățișarea
unui  han  cu  case  de  jur  împrejur,  vechi  și  cu  încăperi  ce  se
ghiceau prea mari. Latura din fund a patrulaterului avea o tindă
pe stâlpi de lemn, prefăcută în geamlâc. Curtea era plină de
butoaie,  de  doage,  de  scânduri  scurte  de  stejar,  de  papură,
fiindcă într-o parte ședea un dogar. Erau și câteva căruțe țărănești
cu coviltir. Într-un colț, un individ potcovea un cal prins între
trei  bare  în  chip  de  uluci.  Un  fel  de  boltă  fusese  refăcută  și
folosită  ca  potcovărie.  Stănică  își  aduse  aminte  că,  pe  când
era  copil,  curtea  era  plină  de  căruțe  pentru  pâine.  Mătușa
Agripina  era  sora  mamei  lui  și  era  măritată  după  un  brutar.
Toată curtea era proprietatea ei, și el se juca cu copiii Agripinei,
verii lui, ascunzându-se prin unele odăi care slujeau ca depozit
de făină și grâu. Lucrătorii le dădeau voie să intre în sala unde
dospea aluatul, și le făceau mici pâini pentru fiecare. Lui Stănică
i se păru chiar că miroase a cuptor.
„Te  pomenești,  gândi  el,  că  a  luat  cineva  brutăria  și
scoate pâine!“
Constată însă că miroseau covrigii din buzunarul lui.
„Cum zboară averile! murmură el, nemulțumit. Toate astea
erau ale Agripinei, și acum ea stă cu chirie într-o odaie a caselor
ei. Am avut rude putred de bogate, și eu sunt un pârlit, când
puteam să fiu milionar.“
Ceea ce murmurase Stănică era adevărat. Agripina vânduse
casele ca să-și crească progenitura, și acum trăia din ajutorul
pe care i-l dădeau cu regularitate copiii și chiar celelalte rude.
Din casa ei însă nu voise să iasă. Îi plăcea la Obor.
Ajuns  în  fundul  curții,  Stănică  văzu  două  trăsuri  luxoase.
Căută cu ochii prin curte și descoperi unul din vizitiii particulari.
— A venit și văru-meu Panait, măi Vasile?
— A venit numai conița, explică vizitiul.
„Sigur, își zise Stănică, e bine când ai copii ajunși sus.“
313
G. Călinescu
Panait era directorul unei mari fabrici de zahăr și senator
sub regim conservator. Stănică se urcă pe trepte în geamlâc,
deschise o ușă și pătrunse într-o săliță în care mirosea grozav a
năut  și  a  cafea  prăjită.  Apoi  bătu  puțin  într-o  ușă,  enorm  de
înaltă și vopsită așa de demult, încât se bășicase de uscăciune,
și intră. Atunci văzu acest lucru, care pentru el de altfel nu era
o  surpriză,  că  odaia,  mai  înaltă  decât  adâncă,  era  plină  de
lume. Se duse întâi la un fotoliu cu speteaza foarte înaltă, pe
care ședea o bătrână cu fața pătrată, însă cu bărbia ascuțită ca
un  supliment  triunghiular.  Bătrâna  avea  pe  cap  o  scufie
împodobită cu jeuri, iar un ochi îl avea stricat de albeață, din
care pricină privea pieziș și zâmbea în permanență.
— Sărut mâna, mătușă o firitisi tare Stănică, sărutându-i
afectiv mâna ridicată în acest scop, cele dorite și să ne îngropi
pe toți.
— Ba  să mă ferească Dumnezeu! Dar ce miroși așa a pâine
caldă? Parcă sunt pe vremea când scoteam cuptorul!
— Ei, ce miroase? zise Stănică cu umor. |i-am adus covrigii
tradiționali.  Ce  poate  să-ți  aducă  un  pârlit  ca  mine,  ajuns  la
covrigi? Uite și alune.
Bătrâna luă covrigii, foarte încântată, și începu să ronțăie
monoton.
—  Ia  să  văd,  cine  mai  e  pe  aici?  continuă  Stănică
ridicând capul.
Pe un pat bătrânesc, înalt și lat, cu multe suluri și perne, dar
fără tăblii, ca paturile țărănești, ședeau îngrămădite vreo cinci
fete de vârste felurite, de la cincisprezece la douăzeci de ani.
Fetele erau îmbrăcate bine, chiar luxos, iar după față arătau a
duce o existență fără griji. Erau nepoate de ale Agripinei, fiice
a  feluriți  copii,  toți  foarte  bogați,  crescându-și  copiii  cu
guvernantă. Însă copiii nu se rușinau să vină la Agripina, unde
de altfel părinții îi obligau să facă măcar o vizită anuală. Fetele
râdeau  și  mâncau  năut,  amestecat  cu  alune,  dintr-un  fel  de
grea cupă de aramă.
—  Ce  faci,  Lili,  ce  mai  faci,  Lucia,  ce  faci,  Lica?  întrebă
familiar, făcând semn cu mâna, Stânică, satisfăcut.
314
Enigma Otiliei
— Bine, unchiule! Dar dumneata n-ai mai venit pe la noi.
— Nu pot, dragă, se posomorî Stănică, viața mea trece prin
momente decisive. Ori, ori...
— Tu totdeauna treci prin momente decisive. Așa ești tu,
cu gura mare. De când te-ai însurat, te-ai înfundat nu știu pe
unde, la soacră-ta. Vino să-ți facă Costică un loc la fabrică.
—  Nu  mă  fac  eu,  dragă,  slugă,  la  vârsta  asta.  Poate  dă
Dumnezeu și dău o lovitură.
Persoana căreia îi vorbea Stănică era o cucoană mai degrabă
tânără, dar bine hrănită, îmbrăcată cu lucruri scumpe, care nu
speriară pe avocatul nostru. Doamna, dimpotrivă, tăcu, ca să
nu-l  supere.  Hotărât,  Stănică  avea  autoritate  în  familie.  În
mirosul de năut, el distinse efluviile unui parfum.
—  Cine  miroase  așa  a  parfum?  Tu?  se  adresă  el  doamnei
bogate, care-i era verișoară. Cu ce dai?
— Uite cu ce dau! și doamna scoase din săculeț o sticluță
ca un bloc de cristal.
—  Ad-o-ncoace!  comandă  Stănică  și,  punând  mâna  pe
sticluță, o varsă pe haină.
— Stănică, țipă doamna, ești nebun? Cu asta se dă numai
puțin.
Stănică  însă  voia  să  se  bucure  o  dată  și  bine  de  bețiile
parfumului scump.
— Ce vă pasă, zise el ironic, vă jucați cu banii. Mama
ei  de  viață!  Când  oi  da  de  filon,  mă  scald  în  șampanie.
Dați-mi  niște  bani,  că  mi-am  cheltuit  ultimele  resurse  pe
covrigii  tantei  Agripina.
Agripina asculta mulțumită discuția și ronțăia.
— Cât să-ți dau, Stănică? întrebă verișoara.
—  Ce  să-mi  dai?  Am  zis  și  eu,  așa.  Parcă  tu  ai  bani?
Bărbatu-tău te ține din scurt. Să-ți văd geanta.
Stănică luă într-adevăr geanta, privi în ea, mișcă admirativ
din  cap,  luă  câteva  piese  pe  care  și  le  strecură  în  buzunar
și-apoi înapoie geanta verișoarei, decretând:
— Nu minte, are!
Pe  un  scaun  ședea,  în  apropierea  unei  ferestre  înalte  ce
dădea  înspre  pălimar  și  curte,  și  care  revela  grosimea  extra-
315
G. Călinescu
ordinară a zidului, un domn bine îmbrăcat, cu o perlă în crăvată.
Era  ceva  mai  în  vârstă  decât  Stănică  și  amintea  puțin  pe
Pascalopol, fără să aibă finețea aceluia. Era proprietarul unei
mori,  milionar  și  senator.  Stănică  văzându-l,  îi  făcu  semn
fluturător cu mâna și-l întrebă foarte familiar:
— Ce faci, mă Toadere?
Interpelatul nu se supără și răspunse simplu:
— Bine, Stănică, dar tu?
Stănică  făcu  semn  cu  mâna  că  e  dezastru  și  privi  către
ceilalți  din  odaie,  făcându-le  salutări  cu  mâna,  fără  să-i  mai
onoreze cu vorba.
—  Ascultă,  mătușă  Agripina,  zise  Stănică,  privind  prin
odaie,  tot  nu  te  mai  descotorosești  de  vechiturile  astea?!  și
începu să examineze odaia.
Zugrăvită cu mari flori de un verde-întunecos, învechit, odaia,
prea  mare,  părea  goală.  La  fereastră  erau  câteva  ghivece  cu
cerceluși, rezemați de câte o scăricică de așchii. Cea mai mare
parte din peretele de la răsărit era acoperită de icoane de toate
mărimile, în fața cărora atârnau, cu sârme legate de tavan, trei
mari candele de biserică. Peretele din dreptul patului era acoperit
cu două imense rame care colectau mulțime de fotografii format
vizit, de nuanță cafenie, în genere făcute de Waber și de Gerstl.
În șiruri egale, ca niște fronturi, erau de față acolo toți membrii
numeroasei  familii.  Stănică,  aplecându-se  asupra  patului  și
sprijinindu-se cu mâinile de umerii fetelor, examină cu atenție
un cadru, până ce descoperi ceea ce căuta.
— Uite, Lili, zise, ăla sunt eu!
Și arătă un băiețaș cu pantaloni scurți, trecând de genunchi,
cu surtuc de om matur, cu părul lins, despărțit printr-o cărare
laterală, însă cu capetele inegale, parcă smulse. Părea un băiat
timid,  curățel.
— Erai drăguț, unchiule! zise fata.
— He-hei, se mândri Stănică, eu am fost ceva în viața mea!
Peretele dimpotriva ferestrei era acoperit, până sus, cu un
raft ca acelea pe care se pun pâinile în brutării. S-ar fi zis că
Agripina îl scosese chiar din prăvălie, dacă lemnul gol n-ar fi
316
Enigma Otiliei
fost  mascat  de  bucăți  de  cașmir  vechi  și  de  broderii  grele.
Rafturile  erau  pline  cu  vase,  pahare,  ustensile  de  bucătărie
chiar, cărora însă vechimea lor și materialul le dădeau aerul
unor obiecte de lux sau cel puțin de muzeu. Într-adevăr, cratițele
erau  niște  tingiri  mari  de  aramă,  cu  capace  conice  ca  niște
scuturi. Numeroase tăvi de aramă, puse una într-alta, în ordinea
mărimii, ibrice, căni, bizare piulițe, toate de aramă sau alamă,
făceau din raft o vitrină de muzeu. Erau acolo, așezate în vrafuri,
farfurii cu fine desene negre în tuș, semănând cu niște litografii.
O serie înfățișa un soi de păuni zburători, amestecându-se cu
fluturii în foile unor trandafiri. Marca de serie a acestor farfurii
era „Asiatic Pheasan“. Unele farfurii întinse, de servit, frumoase
ca niște dantele, reprezentau înăuntru un lac pe care trecea o
barcă cu ornamente rococo, dusă, cu șase vâsle lungi de galeră
și, în același timp, cu o prăjină venețiană, de câțiva marinari
în costume englezești, stil 1820. În barcă se afla un pavilion
chinezesc. În loc de nuferi, pe lac creșteau trandafiri. Barca se
îndrepta spre o fântână rococo, în marginea căreia, pe o scoică,
ședea un Neptun întunecat, încoronat ca un rigă de cărți. În
fund, se zăreau o peluză englezească și un castel. O statuie,
înfățișând un ins cu redingotă, ridica mâinile spre pajiște. Un
podeț venețian ducea de la peluză către o insulă, unde se ridica
o  biserică  de  cel  mai  pur  stil  gotic  anglican.  Marca  de  serie
era „Fountain Scenery“. Câteva cuvinte arabe dedesubt rămaseră
nedescifrate  de  Stănică.  Erau  și  altele  ceva  mai  noi  și  mai
stângace, însă tot așa de ciudate. În locul trandafirilor, atârnau
ciucuri  de  flori  verzui  de  laur.  Pe  o  lagună  trecea  un  fel  de
gondolă încărcată cu marinari, părând niște piei-roșii și având
unelte de pescuit. De jur împrejurul lagunii se ridicau creste
mari  de  munți  înzăpeziți,  poate  niște  fiorduri.  Nori  grei  se
îngrămădeau în jurul lunii pline. Iar pe o insulă, o mare biserică
gotică cu turnuri moscovite își înălța vitraliile albite de lună și
zidurile  negre  în  mijlocul  unei  vegetații  luxuriante,  în  ciuda
răcelii  de  Septentrion  a  priveliștii.  Alte  farfurii  erau  așa  de
înflorite  cu  albastru-intens  de  Prusia,  încât  apăreau  ca  niște
enormi  iriși.  Recipientele  de  băut  ale  Agripinei  erau  și  mai
curioase. Stănică începu să le cântărească în mâini.
317
G. Călinescu
— Uite, așa se făceau lucrurile altădată! constată ca și în
anul celălalt, în aceeași împrejurare.
Agripina nu mai avea un serviciu întreg de cristălărie, dar
avea unele exemplare din toate. Avea, de pildă, pahare grele,
ca făcute dintr-un singur bloc șlefuit pe câteva laturi, pahare
groase  cu  pereții  găuriți  de  ochiuri  mari  în  chipul  fagurelui,
cupe de cristal, cu coadă, asemeni unor bombe, tăiate în flori
și grătare, aducând aminte de fructul ananasului, părând mai
degrabă operă de bijutier decât de sticlar. Cele mai frumoase
ședeau pe o bază masivă de cristal, tăiat în ovule clasice, se
subțiau apoi și se redeschideau ca un crin. Rozete de cristal
pecetluiau  cele  opt  zone.  Apoi,  desene  fine  roșii  poleiau  tot
paharul, conturând tăieturile și desfășurând festoane de trandafiri
caligrafici. Stănică nu se mulțumi numai cu cântărirea paharelor,
ci le și mirosi. Agripina se slujea de pahare ca de niște borcane,
punând în ele, după cum îi venea la îndemână, ținte, sfoară,
stafide,  nuci  curățite.  Paharele  mirosite  de  Stănică  acuzau
enibaharul și scorțișoara. O chesea mare cu capac de sticlă ce
s-ar fi putut zice sculptată, și care semăna cu o urnă funerară,
era plină de cuișoare.
— Mătușă Agripino, zise Stănică, aș mânca mâncarea aia
pe care ne-o făceai dumneata când eram copil, mâncarea aia
grecească, cu enibahar.
—  Ce  mâncare?  zise  Agripina,  mărind  pupila  unicului
ochi  valid.
— Ei, ce mâncare? Iei carne tocată, fără vine, și fără miez
de pâine sau ou, ca pentru cârnați de vacă (Stănică făcu buze
lacome), pui frumușel usturoi tăiat bucățele, sare, piper mult,
boia de ardei, enibahar pisat, chimion și puțină apă să fiarbă.
— Nu apă, Stănică, întrerupse doamna bogată, zeamă de
supă și grăsime.
— Exact. Am pus-o eu pe nevastă-mea, dar n-a făcut nimic.
Pentru  asta  se  cere  să  ai  înstinct,  să  te  naști  cu  sentimentul
enibaharului.
Fetele de pe pat strâmbară din nas.
— Ce, sări Stănică, faceți mofturi? Știți voi ce e mirodenia?
Ați mâncat voi pătlăgele vinete cu scorțișoară?
318
Enigma Otiliei
— Vai! se scandalizară fetele.
— Ba e bun, zise Agripina. Stănică ține minte. Bunicii noștri
așa găteau, numai cu untdelemn, cu mirodenii și în tingiri de
aramă cositorite. Și mâncau mai mult pește și carne de oaie.
Pătlăgelele așa se fac: cureți vinetele de pieliță, ca de obicei,
le dai în undă, le scurgi de apă, le toci, le prăjești în untdelemn,
pui și puțină ceapă tocată mărunțel, pe urmă le așezi în tingire
cu apă, sare, piper, ce-i trebuie, pătrunjel, scorțișoară și unt de
nucă (cum se mânca odată), și înăcrești cu zeamă de lămâie.
Și lași să fiarbă.
— Și pe urmă, adaugă Stănică cu apetit, presari pe deasupra
tot scorțișoară pisată!
—  Așa  mâncam  noi,  bătrânii!  încheie  simplu  Agripina,
ronțăind alune americane.
Stănică  își  continua  ancheta  prin  rafturi.  Se  uita  acum  la
ceștile de cafea, multe și desperecheate. Una plină de stafide
o deșertă pe gât. Cele mai delicate aveau forma unor boluri de
ceai chinezesc, erau mici și zugrăvite cu ramuri subțiri, înflorite.
Neavând mâner, erau vârâte în niște picioare ovoluide de aramă,
căpătând astfel înfățișarea unor candele.
—  Mătușă,  zise  Stănică,  ce  faci  cu  atâtea  cești,  dă-mi  și
mie două, să le țin ca amintire, să arăt și eu urmașilor cum bea
lumea  cafea  altădată.
Aceasta era formula tipică cu care Stănică împuțina rafturile
Agripinei. Fără să aștepte răspunsul, el și strecurase ceștile în
buzunar. Agripina făcu o invitație enigmatică:
— De, Stănică, cum crezi și tu! Astea le mai am și eu, și pe
urmă nu mai am din ce bea!
—  Să  fii  dumneata  sănătoasă,  o  încurajă  Stănică,  băgând
repede în buzunarul umflat încă două cești.
Stănică sărută mâna Agripinei, făcu semne de diferite nuanțe
celorlalți și dădu să iasă. Toader declară că merge și el, și că-l
duce  cu  trăsura  până  unde  vrea. Avocatul  acceptă,  se  sui  în
trăsură,  alături  de  Toader,  și  primi  alături  de  el,  aproape  în
brațe, și pe Lili, fata lui Toader și nepoata lui, în jurul mijlocului
căreia întinse brațul, de altfel de prisos, ca și când ar fi voit s-o
319
G. Călinescu
susțină să nu cadă. Vizitiul de casă plesni ușor biciul pe deasupra
cailor, și trăsura se rostogoli dulce, fiindcă avea roți cu pneuri.
Era un vehicul elegant, căptușit cu velur maron, prevăzut cu
saltele moi de divan garnisite cu broderie. Părul fetei, înfoiat
în chip florentin pe umeri, își arunca unele fire pe obrazul lui
Stănică, gâdilat în mod plăcut. La început, Stănică strânse talia
fetei automatic, indiferent, acum începu s-o palpeze mai atent
cu vârfurile degetelor, simulând jocul barabanei.
„O fetiță, o scârbă, gândi el, și ce șolduri, ce talie! Domnișoară
de măritat în regulă. Serie nouă. Așa e când huzurești. Hrănite
bine, plimbate, cum să nu crească?“
— Câți ani ai tu, Lili? întrebă el tare, strângând-o acum cu
brațul,  oficial.
— Șaisprezece!
— Ia taci! se miră Stănică. Ești bună de măritat.
— Chiar vreau s-o mărit, spuse Toader liniștit.
— Serios? sări Stănică.
— Ce te miri? E destul de mare. Și mamă-sa tot la vârsta
asta s-a măritat. I-am dat atâta educație câtă trebuie unei femei,
și acum să mă lase liniștit să văd și de ceilalți copii.
Nu  era  o  concepție  originală.  În  toată  familia  lui  Stănică
fetele  se  măritau  foarte  tinere,  cu  bărbați  desemnați  de  cei
bătrâni. Când o fată ajungea la vârsta de paisprezece ani, vorbea
în mod liber de măritiș. Atât de tradițională era această normă,
încât  nici  o  fată  nu  se  simțea  nefericită,  dimpotrivă,  orice
întârziere  o  neliniștea.  Fetele  înțelegeau  trebuința  căsătoriei,
nu se îndrăgosteau nebunește și iubeau numaidecât pe bărbatul
ales pe calea rațiunii. Nu sufereau de altfel nici o constrângere
și, dacă nu le plăcea un tânăr, îl refuzau fără nici o discuție.
Luau însă parte, împreună cu familia, la procesul de alegere,
își dădeau părerea, o ascultau pe a altora, așa cum faci când
cumperi  o  stofă  scumpă.  În  acest  chip,  toate  se  măritau  cu
oameni  bogați  sau  în  stare  să  devină,  preferând  aproape  cu
strictețe  marii  industriași,  marii  restauratori  sau  hotelieri,
magistrații care aveau și moșie, mai rar un ofițer, de la colonel
în sus, niciodată un profesor, niciodată un intelectual. Fetele
320
Enigma Otiliei
erau  umblate  prin  străinătate,  vorbeau  câte  o  limbă  străină,
știau să se conducă în lume și erau încredințate de valoarea
clasei  lor,  nu  citeau  însă  nimic,  nu  aveau  nici  un  fel  de
cunoștințe artistice sau literare. Orice intrare pe domeniul acesta
era socotită, în chip tacit, ca o dovadă de prost-gust, de proastă
origine, și individul imprudent era privit cu mirare, de la picioare
spre cap, spre a i se descoperi semnele mizeriei. De aceea, în
numeroasa  familie,  femeile,  de  la  douzeci  și  cinci  de  ani  în
sus (căci domnișoare de vârsta aceasta nu puteau exista), erau
mai  degrabă  antipatice,  prin  suficiență  burgheză  și  totală,
impertinentă mirare în fața cui depășea mijloacele intelectuale
sau era sub mijloacele lor materiale. Stănică însuși nu le cam
înghițea, fiindcă, deși el nu avea prea mari înclinații intelectu-
ale, afecta totuși a fi „boem“, om ratat „de prea multă simțire
și  dor  de  ce  e  frumos  în  vață„.  Fetele,  de  la  paisprezece  la
nouăsprezece ani, însă, erau toate drăguțe și simpatice, fiindcă,
pe de o parte, prin educație, depășeau nivelul fetelor obișnuite,
iar pe de alta, nefiind intelectuale prin tradiție, erau modeste.
Lili, de pildă, cu părul ei căzut în cascade pe umeri, cu pălăria
de paie largă, cu ochii ei negri, uniți prin îmbinătura sprânce-
nelor, prin tenul măsliniu, grecesc, era cu adevărat grațioasă.
Era  un  fel  de  Otilie  oacheșă,  care  însă  prevestea  că  avea  să
evolueze spre burghezie.
Stănică mai pipăi puțin pe Lili, lăsând tamburinarea dinspre
coapsă înspre genunchi.
„Hm, comentă el mental, ce nepoată plinuță am! Ferice de
ticălosul care-o s-o ia. Știu că am rude frumoase! Cu așa familie,
mă pot mândri!“
— Ei, continuă iarăși tare, ai pus cumva ochii pe cineva,
jucăm la nuntă?
Lili ascultă aceste vorbe liniștită, cu naturalețe, doar cu o
notă de mulțumire. Toader explică:
—  N-am  găsit  până  acum,  dar  o  să  găsim.  Mi-au  dat  a
înțelege  c-ar  lua-o  vreo  doi  oameni  cu  stare,  de  treabă,  dar
sunt cam în vârstă. Mă gândesc și la asta. O fată de șaisprezece
ani nu stă bine lângă un om de patruzeci și cinci. S-a cam dus
321
G. Călinescu
obiceiul ăsta. Mi-a spus doctorul de casă că n-ar cam fi potrivit,
știi, pentru progenitură. Înțeleg ca fata să facă copii.
— Ai perfectă dreptate, aprobă Stănică, strângând iar mâna,
nu e bine bătrân, dar nici tânăr de tot. Așa în floarea vârstei,
când e omul cu entuziasm și cu experiență, așa ca mine, Toader.
Stănică nu gândise nimic extraordinar spunând aceste vorbe,
dar apoi fu străbătut de o idee insidioasă. „Ce mai nevastă, își
zise, ar fi “o fată ca asta“ (evită înadins, din scrupul, preciziunea),
grecoaică de-a noastră, sănătoasă, fără maimuțăreli. Și ce mai
avere are fata asta! Ah, Doamne, de ce m-ai făcut unchi?!“
— Nici nu ne gândim, urmă Toader, numaidecât la un om
cu  avere.  Îi  dau  zestre  destulă.  Mai  bine  un  tânăr  sărac,  dar
care să vrea să muncească, să-l țin eu din scurt, să-l introduc în
morărit. Face el avere.
Precum se vede, Toader admitea „le jeune homme pauvre“1,
numai în branșa morăritului și industriilor agricole.
O idee fulgeră scurt prin creierul lui Stănică, pe care însă
n-o exprimă: „Oare mitropolitul-primat nu poate să dea dez-
legarea  de  căsătorie  între  o  nepoată  și  un  unchi,  vorba  vine
unchi, când sunt în joc interese mari, păstrarea forței unei familii,
consolidarea  sângelui?  În  definitiv,  ce  dacă  e  fata  copilului
surorii mamei? Ei și? Dar sângele ei nu s-a înstrăinat prin alianța
părinților?  În  familiile  domnitoare  asta  e  ceva  curent.  Dă-le
dracului de prejudecăți, de-aia scade natalitatea. Cu asta și cu
paralele ei eu aș popula patria, aș face România Mare.“
Stănică  strânse  peste  brațe  sânul  fetei  și-i  zise  cu  aer
părintesc:
—  Vezi,  Lili,  cum  ești?  Ai  ajuns  fată  de  măritat,  și  pe  la
unchiul tău nu treci să-l rogi să se intereseze de viitorul tău.
Am și eu relațiile mele, experiența mea.
Ideea de a pune la cale viitorul fetei înduioșă atât de brusc
pe  Stănică,  încât  îl  făcu  să  deteste  numaidecât  gândul  ne-
mărturisit  dinainte.  „Sunt  un  păcătos,  își  zise,  auzi  la  ce  mă
gândesc! N-am decât o scuză, că n-am avut parte de ceea ce
meritam.“
1Tânărul  lefter  (fr.  —  n.  red.).
322
Enigma Otiliei
Stănică lăsă mâna jos, cast, și zise cu taină lui Toader:
— Mă Toderiță, ce nu mai aruncați și voi rugina? Tot moară,
tot moșie, tot fabrică de zahăr. Numai avere și avere. Mai sunt
pe lume și alte bunuri, morale, mă-nțelegi. Lumea evoluează,
se subțiază. Să dai tu perlă de fată pe mâna unuia care stă în
tărâțe!  Mă,  am  un  băiat  unic,  un  giuvaer,  rușinos  ca  o  fată
mare, deștept, de viitor, băiat de familie bună, băiatul, mă rog
ție, al doctorului Sima. Cine n-a auzit de doctorul Sima? Face
și el medecina, și e în anul al treilea (Stănică minți intenționat).
Are și avere bunicică. Mă, s-au speriat profesorii de el, scrie
cărți,  are  să  fie  cel  mai  mare  doctor.  îla  ajunge  sigur  la
Universitate și la Academie. Mă, și e frumos, de pică. Să am
fete, i-aș da două deodată. Tu știi cât câștigă un doctor mare?
Colosal! Și ce face? Te-ascultă nițel ici, nițel colo, și-ți ia banii.
Pe urmă, cinstea. Madam doctor Sima, profesor doctor Sima.
Înalți  nivelul  familiei,  că  m-am  plictisit  tot  de  moșieri  și  de
directori de fabrici. Să dăm, ceara mă-si, un Eminescu. E tocmai
ce-ți trebuie ție, un doctor.
—  Pe  nevăzute  nu  pot  să  mă  pronunț!  zise  cu  comică
gravitate  Lili.
— Știi că-mi placi! Păi când l-oi vedea, pici jos. îla sucește
mintea fetelor într-un minut (Stănică simți că se contrazice și
atenuă),  vreau  să  zic  sucește  fără  să  facă  nimic,  că  e  băiat
serios. Primejdia e să nu vrea el, dar am încredere în gustul lui
fin.  Când  te-o  vedea,  nu  se  poate  să  nu-i  placi.  Știi,  băiatul
ăsta e puțin sub conducerea mea morală, eu îi dau directive în
viață, așa că m-ascultă, se lasă sugestionat. Hai să provocăm
o întâlnire...
— N-ai decât, zise Toader, n-are ce strica.
Stănică încruntă sprâncenele în chip de adâncă meditație,
apoi zise hotărât:
— S-a făcut. În curând aveți știri de la mine. Oprește, mă,
că mă dau jos.
Trăsura trasă de cei doi cai lucioși ajunsese în dreptul bisericii
Sfântul  Gheorghe.  Stănică  întinse  mâna  spre  tovarășul  de
călătorie și zise grăbit, fără timiditate:
323
G. Călinescu
— Mă Toderiță, dă-mi repede ceva parale, că nu prea am
procese. Să beau și eu din diurna unui senator.
Toader scoase repede o hârtie mototolită pe care o ținuse
pregătită și i-o dădu zâmbind, fără strâmbătură de neplăcere și
fără emfază. Stănică o luă, sări jos, făcând cu mâna la cei doi,
și se-ndreptă spre Lipscani, fără alte ceremonii. De-abia după
o sută de metri de mers, scoase hârtia din buzunar și o privi.
Era o bancnotă de o sută de lei. Stănică visase absurditatea de
a primi o mie de lei.
— Poftim, zise el cu pofidă, aruncă suta, cum aș arunca eu
o băncuță. Bani nemunciți.
Stănică cumpără prăjituri de la o cofetărie și porni spre casă.
Învârtindu-se cu mintea tot în jurul ideii de căsătorie, se înflăcăra
de Olimpia. Mâna pe care o retrăsese cu sentimentul vinovăției
de pe Lili voia s-o întindă legal spre nevastă-sa. Credea că o
înțelege.  În  sărăcie,  marile  sentimente  nu  se  pot  dezvolta.
Olimpia  era  și  ea  femeie,  avea  nevoie  de  lux,  de  rochii,  de
blănuri. E adevărat că nu era vina lui și că o femeie trebuie să
aibă  zestre,  însă  nici  vina  ei  nu  era  vina  că  avea  părinți
denaturați.  Câtă  deosibire  între  fetele  din  familia  lui  și  cele
din familia Tulea! Sărăcia te face posac, acru. Biata Olimpia!
O trăsură să fi avut și facea din ea regină. Cu aceste sentimente
generoase, Stănică intră pe poarta „proprietății“ lui, înlăturând,
pe cât cu putință, privirile de pe fațada strâmbă, culcată pe-o
rână, a casei. Voi să intre în marchiza de lemn, aplicată ca o
gheretă peste ușa principală, dar se răzgândi și merse spre fund,
unde era bucătăria. Îi era foame și voia să știe ce se gătește.
Bucătăria era închisă, goală. Pe fereastră văzu mașina de gătit,
fără  foc.  Simți  o  primă  nemulțumire.  Intră  pe  dindos  în
sufragerie, unde constată că masa era nepusă. Pe Olimpia o
găsi în dormitor, îmbrăcată ca de oraș, uitându-se în oglindă.
— Bau! făcu Stănică, cu voință optimist.
Olimpia îl privi liniștită, aproape senină. Stănică îi întinse
pachetul de prăjituri:
—  Uite,  iubito,  mi-am  permis  o  mică  atenție.  Nu  te  uită
Stănică.
324
Enigma Otiliei
— Ce-ai adus acolo? întrebă Olimpia.
— Ce-ți place ție, prăjituri cu cremă.
— Bine-ai făcut! aprobă Olimpia fără exagerare.
Cuprins de un val de sentimentalitate, Stănică se așeză în
spatele  ei,  cu  fața  spre  oglindă,  scoase  capul  mustăcios  de
după coafura ei și o strânse de mijloc.
—  Olimpia  mea  scumpă,  tot  ce  văd  mă  întărește  și  mai
mult  în  convingerea  că  nimic  nu  e  mai  înalt  ca  misterul
căsătoriei.  Iubirea  eternă,  pentru  care  părăsești  familie,
bogății, onoruri.
— Mă strângi prea tare, reproșă moale Olimpia.
—  Te  strâng  ca  să  simți  că  ai  îndărătul  tău  un  apărător
dezinteresat, devotat, pe soțul tău, pe tatăl fiului tău. Pe cine
altcineva poți conta? Iubita ta mamă, și soacră mie, vinde tot
ce are în casă, vrea să petreacă și să nu mai rămână și altuia
un capăt de ață. Socru-meu abia ți-a dat baraca asta, ca să ne
asigurăm un adăpost, sub demnitatea ta. Dar n-avea grijă, nu
cer  decât  un  pic  de  iubire,  și  las’  că-ți  realizez  eu  toate
dorințele tale. Rudele? Îți dau voie să le disprețuiești, să rupi
definitiv  cu  ele.  Ce-ai  avut  și  ce-ai  pierdut?  Amândoi,  prin
iubire, facem un bloc.
Stănică strânse încă de un grad cercul brațelor și sărută pe
Olimpia pe lobul unei urechi.
— Și, barem sunt proaspete prăjiturile? Că de obicei le iei
stătute! observă ea, fără schimbarea glasului.
— Îmi pare rău. Le-am comandat special pentru tine. Numai
pentru tine, comoară scumpă. Uite, ți-am cumpărat de la anticar
patru  cești  de  cafea  antice,  notează  bine,  de-ale  strămoșilor,
pe care am pus de mult ochii. Vreau să strângem de pe acum
lucruri de preț pentru căminul nostru cel nou.
Când Stănică vru să sărute pe Olimpia și pe obraz, aceasta
arătă  puțină  plictiseală:
—  Dragă,  mă-nțepi  cu  mustățile.  Lasă-mă  puțin,  că  sunt
supărată!
— Dar ce ai? se alarmă Stănică, așa faci tu totdeauna, la
bucuriile și durerile tale eu nu particip niciodată.
325
G. Călinescu
Olimpia desfăcu pachetul de prăjituri, luă o bucată și începu
s-o mănânce încet.
Ce faci, scumpo, îți strici apetitul. Nu mergem la masă?
— N-am gătit nimic, servitoarea e dusă la mama. Mănâncă
și tu prăjituri.
— Dar ce s-a întâmplat, dragă? observă Stănică, în sfârșit,
cam iritat, dând drumul Olimpiei.
—  S-a  întâmplat  că  Titi  iar  a  fugit  de  acasă.  Unde,  și  cu
cine, știe Dumnezeu!
—  Nu  mă-nnebuni!  exclamă  Stănică,  lăsându-se  pe  pat,
plin de toate voluptățile senzaționalului.
Și  luând  și  el  o  prăjitură,  începu  s-o  mănânce,  clătinând
mereu din cap.
326
Enigma Otiliei
CUPRINS
XVII
Felix visă înspre ziuă diguri lungi, pe care se spărgeau mari
valuri, debutând cu urlete și scurgându-se sfărâmat cu zornăitul
unei grindini de sticlă. Apoi apele se retraseră cu totul, târâtoare
ca fumul, și lăsară descoperit fundul mării, care se vedea plin
de creste inegale. Coborându-se din zbor asupra lor, Felix văzu
că vârfurile de stâncă erau de fapt turle de biserici în care se
clătinau clopote de toate mărimile, scoțând valuri de sunete,
mai apropiate sau mai îndepărtate. Clopotnițele se prefăcură
în dansatori, acoperiți din cap până în picioare de zurgălăi, în
fața cărora Otilia se învârtea cu niște castaniete în mână. Felix
știa  că  doarme  și  visează,  și  se  silea  să  oprească  mai  mult
fiece metamorfoză. Deodată, însă, ochii îi fură loviți de suliți
de lumini, și se recunoscu în patul lui, deși nu rupsese toate
legăturile  cu  visul.  Curios,  valurile  de  sunete  răsunau  mai
departe, alcătuind frazele din Folies d’Espagne de Corelli. Felix
își strânse și mai tare ochii ca să se bucure de vis, însă simți în
picior  răceala  tăbliei  patului.  Printre  genele  obosite  de  atâta
strângere silnică, se zăreau contururile camerei decolorate de
prea  multă  lumină.  Simți  că  era  treaz  și  valul  de  sunete  e  o
realitate. Sări din pat. O mână ușoară, furtunoasă execută partea
allegro moderato, scoțând picurături vitroase. Inima lui Felix
bătu  să  se  smulgă  din  loc.  Mâna  aceasta  obișnuită  cu  fraza
clasică,  exercitată  la  muzică  înaltă,  pasionată  în  geometrie,
era  numai  a  Otiliei.  Își  apucă  lucrurile  să  se  îmbrace,  și  de
nervozitate și le puse pe dos, întârziind operația. În cele din
urmă, de bine, de rău, fu îmbrăcat. Fără să se mai spele, cu
părul vâlvoi, alergă jos pe scări, apropiindu-se de sursa din ce
în ce mai sonoră de armonie. Ușa odăii cu pianul era dată de
perete.  Înăuntru,  ghemuită  pe  taburet,  îmbrăcată  însă  ca  de
327
G. Călinescu
oraș și cu pălăria pe cap, Otilia în persoană își legăna moale
mâinile pe deasupra claviaturii, îmbătată de sunete, subliniind
câte o măsură cu pan, pan, pan.
— Otilia! strigă aproape fără voie Felix.
Sunetele muriră deodată, și taburetul, printr-o mișcare bruscă,
se suci pe axă înfățișind-o pe Otilia stând turcește.
— Felix! răspunse fata și sări în picioare.
Tânărul  se  apropie  exaltat  de  ea,  și  Otilia  întinse  brațele
spre  el.  Când  mâinile  îi  atinseră  umerii,  fata  se  opri  puțin
intimidată  de  timiditatea  lui  Felix.  Apoi  îl  sărută  ușor  pe  un
obraz,  ușor  pe  un  altul  și,  în  cele  din  urmă,  pe  gură.  Moș
Costache  scoase  o  clipă  capul  pe  ușă  și  fugi.  Otilia  îl  ținea
strâns pe Felix la oarecare distanță ca să-l poată privi bine:
— Felix, mi-era dor de tine. Ce-ai făcut tu atâta vreme?
Otilia merse înspre taburet, reașezându-se pe el și trăgând
după  sine  și  pe  Felix,  care  se  lăsă  jos  pe  covor,  cu  capul  în
poalele  ei.
— Felix, uită-te la mine, ce-ai făcut în lipsa mea? Și fata,
apucându-l de bărbie, îi ridică în sus capul.
Felix  își  reînfundă  obrazul  în  poalele  ei.  Era  copleșit  de
emoție,  dar  devenit  mai  matur  acum,  mai  capabil  de  a-și
analiza sentimentele, se sculă și făcu recapitularea liniștit:
— Otilia, ce eram să fac? Te-am așteptat. Eu am crezut că
tu mă iubești, am avut încredere în tine, și de aceea când ai
plecat pe neașteptate cu... cu...
— Cu Pascalopol, preciză râzând Otilia.
—  Da.  Când  ai  plecat,  am  fost  amărât.  Nu  te-am  uitat
niciodată,  toate  gândurile  mele  au  fost  numai  pentru  tine,
însă eram demoralizat. Plecarea ta, trebuie să recunoști, era
ciudată,  nu  mi-ai  explicat  niciodată  nimic.  Cu  toate  că  o
speranță absurdă îmi spunea altfel, în ultima vreme nu credeam
că ai să mai vii.
— Ce prost ești!
—  Eu  am  crezut  în  tine,  am  fost  devotat  cuvântului  dat
(aici Felix avu un scrupul și se opri puțin). Poate am greșit o
clipă, sunt gata să-ți mărturisesc, dar n-a fost nimic serios. O
328
Enigma Otiliei
eroare,  mai  puțin  decât  atât,  o  desperare,  fiindcă  tu  nu-mi
scriai  nimic.
Otilia  râse.
— Știu eroarea, te iert solemn!
— Ce știi? De unde știi?
—  Ei,  mi-a  spus  Stănică!  Nu  știu  cum  a  aflat  că  vin,  și
azi-noapte a fost la gară cu un buchet mare de flori. Bineînțeles,
mi-a spus lucruri pentru o săptămână. Mi-a spus și de o aventură
a ta cu Georgeta, însă tu știi că eu pot deosebi ce e adevărat
de ce e palavră în vorbele lui Stănică. N-am crezut nimic.
— Era totuși adevărat, până la un anume punct.
—  Ah,  Felix,  rămâi  mereu  un  copil!  Nu  poate  fi  nimic
adevărat din punctul de vedere care ne privește. |i-am spus că
te iubesc, nu sunt dădaca ta.
Otilia  îl  trase  pe  Felix  de  o  mână,  așa  cum  ședea  cu
genunchii pe taburet, îl sărută, apoi cu cealaltă mână zdrăngăni
fantezist pe pian, încheind:
— Va să zică, totul e în regulă!
După puțină gândire, Otilia zise:
— Apropo, am primit o scrisoare foarte caraghioasă de la
tanti Aglae et companie, însă cineva semna în ea: Isus Cristos.
Probabil, în bătaie de joc. Cine să fie? Pe Titi nu-l cred în stare
de astfel de originalități.
Felix fu de părere că nu putea fi decât Simion, care devenise,
într-adevăr, Mântuitorul. Otilia se arătă profund impresionată
de nenorocirea bătrânului, fricoasă chiar.
—  Felix,  întrebă  ea,  e  posibil  ca  cineva  să  înnebunească
așa, dintr-o dată?
Felix  asigură  că  nu,  și  că  Simion  era,  propriu-zis,  bolnav
organic. Otilia păru convinsă și adăugă:
— Așa spune și Pascalopol.
Tânărul se încruntă:
— Otilia, zise el, eu n-am nimic cu Pascalopol, dimpotrivă,
îi sunt chiar îndatorat. E un om așa de simpatic, încât nu mi
s-ar părea deloc nepotrivit ca o fată ca tine să-l iubească.
— Aha! făcu ironic Otilia.
329
G. Călinescu
— Însă, recunoaște și tu că totul e ciudat și că cea mai tare
credință șovăiește. Te-ai dus la Paris și ai stat atâta vreme cu
Pascalopol. În ce calitate? Îl iubești? A crede asta înseamnă să
nu  mai  cred  în  vorbele  tale.  În  tot  cazul,  el  trebuie  să  te
iubească. Pentru mine, Otilia, ai început să devii o enigmă. Și
Pascalopol, și eu suntem îndreptățiți să credem că ne iubești
și, totuși, nimeni nu știe sigur. Te rog, Otilia, spune-mi sincer,
nu mă face să sufăr! De ce te duci mereu cu Pascalopol, de ce
te porți cu el în așa fel încât să-i trezești speranțele?
Otilia se răsucise încet pe taburet și cânta la pian, fără
să răspundă.
Felix lăsă  capul peste claviatură, cu băgare de seamă, ca
să  nu  rănească  degetele  încăpățânate  ale  Otiliei,  și  înge-
nunchind lângă ea, îi cuprinse picioarele.
— Otilia, te rog, e adevărat ce spune lumea, că te-ai logodit
cu Pascalopol?
Fata se uită blând și lung, cu ochii ei albaștri, în ochii lui
Felix, și spuse simplu și liniștit:
— Nu e adevărat, Felix. Acum ești mulțumit?
—  Ar  trebui  să  fiu  mulțumit,  și  totuși,  este  ceva  care  mă
lasă în îndoială. Va să zică, tu ești capabilă să dai unui om ca
Pascalopol credința că-l poți iubi, fără să fie adevărat.
— Pascalopol, zise Otilia, puțin cam iritată, nu crede că-l
iubesc. El se poartă cu mine așa cum s-a purtat de când eram
mică, de cinci ani. Mi s-ar părea curios să fie altfel. Am venit
acasă veselă, și mă întristezi din nou.
—  Otilia,  regretă  Felix,  iartă-mă,  n-am  voit  să  te  supăr.
|i-am spus cu sinceritate ce-am gândit în lipsa ta.
— Felix, imploră Otilia, de ce nu vrei tu să fii cuminte? Am
atâtea să-ți spun! Haide cu mine sus.
Și fata, apucându-l de mână, ca de obicei, îl trase și începu
să alerge cu el pe scări în sus.
În  odaia  Otiliei,  pe  pat,  erau  deschise  două  geamantane
noi.  Fata  aruncă  cu  furie  toate  lucrurile  de  deasupra,  spre  a
găsi ceva, și în sfârșit scoase un morman de cravate și unul de
fotografii. Cravatele le aruncă pe toate în jurul gâtului lui Felix,
330
Enigma Otiliei
care  însă  n-avu  vreme  să  le  admire,  fiindcă  Otilia  îi  trecea,
una câte una, fotografiile, în care erau fixate momentele mai
tipice  ale  petrecerii  ei  în  Franța.  Curios,  Pascalopol  lipsea
sistematic din aceste scene, ceea ce se explică, spunea Otilia,
prin faptul că fotograful era chiar Pascalopol. Bucuria intimității
le fu tulburată de apariția lui Stănică.
— Ei, zise el triumfător lui Felix, nu ți-am spus eu că are să
se  întâmple  ceva  extraordinar  în  curând?  He,  hei,  Stănică  e
totdeauna bine informat. Știți c-am făcut pe detectivul. L-am
găsit pe Titi.
— Unde e?
— E acasă, îl tratează soacră-mea cu zeamă de lămâie.
Stănică povesti scurta odisee a lui Titi. Nu fusese decât o
banală escapadă. Titi se întâlnise cu Sohațchi, care îl bătuse
pe  umeri  amical  și-i  făcuse  teoria  obiectivității.  Între  ei,  zise
el, nu putea fi nici un conflict. Ce fusese între Titi și soră-sa,
nu-l  interesa.  Sunt  lucruri  care  se  întâmplă  des,  fără  ca  prin
asta să se rupă legăturile dintre prieteni. Ei, în definitiv, n-aveau
decât păreri bune despre el, și chiar Ana, „pe onoarea mea“, a
regretat că s-au certat. Cum? Un bărbat cu o femeie, care au
trăit  împreună  o  vreme,  trebuie  să-și  scoată  ochii?  Sohațchi
reînvie amintirile de școală, ce plăceau atât de mult lui Titi, îl
trată cu vin și-l ameți atât de bine, încât îl duse acasă la ei, la
fostul lui cămin. Acolo, culmea, dădu ochii chiar cu Ana, care
îl primi foarte jovial. Era măritată din nou, dar soțul avea casă
în oraș. Acum avea să vină și el aici s-o ia. Titi se sperie, însă
toți îl asigurară că nu e nimic, că, dimpotrivă, noul soț zisese:
cum se face că nu cunosc eu pe domnul Tulea, fostul tău bărbat?
Aș fi onorat, am auzit că e pictor de seamă și băiat de familie
bună. Ana merse până acolo încât, în grabă, oferi lui Titi câteva
mici atenții de ordin erotic, de care acesta era atât de lipsit de
multă  vreme.  Veni  și  soțul,  se  arătă  încântat  și  generos,
comandă de băut, se scandaliză la ideea ca Titi să plece așa
de repede și, când după o noapte de băutură, constatară că s-a
făcut ora patru dimineața, toți sfătuiră pe Titi să rămână până
se face bine ziuă. Soțul dispăru, și Titi avu, pentru două ore,
331
G. Călinescu
iluzia că este iar căsătorit. Ce urmărea Ana? Stănică pretindea
că sunt la mijloc planuri infernale. În fond, se pare că nu era
nimic altceva decât o lipsă de ținută morală, de mică burghezie,
amestecată  și  cu  speranța  ascunsă  de  a  trage  un  mic  folos.
După ce se despărțise de Titi, Ana începuse să se slujească de
amintirea lui ca de o distincție. Fiindcă auzise vorbindu-se de
Otilia,  de  moș  Costache  și  de  ceilalți  cu  nuanță  de  respect
burghez, se simți datoare să explice lumii că-i cunoaște, doar
a  fost  căsătorită  cu  domnul  Tulea,  dar  a  fost  nevoită  să  se
despartă prin bună înțelegere, fiind interese mari de moștenire,
care nu se pot spune. Ana inventă fel de fel de absurdități în
privința asta. Noul soț, care era un om de aceeași mentalitate,
îi bătea în strună. Erau toți oameni pentru care orice cunoștință
era prețioasă, fiindcă poți să te lauzi c-o ai, și a căror unică
petrecere în viață era de a vizita azi pe unul, mâine pe altul.
Sohațchi ar fi socotit cunoștință și pe acela cu care s-ar fi bătut,
după terminarea conflictului, atâta sociabilitate era în el. Odată,
călcat pe picior, înjurase pe drum pe un individ, care răspunsese
și el cu multă culoare argotică. Sohațchi uită incidentul, dar
ținu minte figura, și într-o zi apucă pe individ de braț, vorbi cu
el, îl invită într-o bodegă mirându-se mereu de unde-l cunoaște.
Chestiunea  se  lămuri,  dar  rivalii  efemeri  rămaseră  prieteni.
Familia Sohațchi era, cu toate ridicările prin profesii, încă de
structură  mahalagească,  recalcitrantă  la  răceala  protocolară,
încât e foarte cu putință ca numai acesta să fi fost tot misterul
reținerii lui Titi. Însă Aglae, puțin complicată sufletește, dar cu
purtări de familie veche, fu implacabilă. Pe Titi nu-l învinovăți
deloc că acceptase invitația, ci blestemă pe Ana și toată stirpea
ei  c-au  îndrăznit  să  amețească  un  băiat  slab,  scăpat  de  sub
ochii  „mamei  lui“.  Îl  sui  pe  Titi  care,  în  fond,  satisfăcut
fiziologicește, se simțea bine, în pat, îi puse în jurul capului
felii de cartof, îi dădu tisane și-i recomandă ca, altă dată, să
fie  mai  prudent. Aglae  luase  în  stăpânire  desăvârșită  pe  Titi,
având aerul de a spune că, fără ea, Titi e un nefericit.
Otilia  râse  și  întrebă  ce  fac  ceilalți.  Stănică  îi  comunică
cum că toți o iubesc superlativ și regretă c-au jignit-o, și mai
332
Enigma Otiliei
ales îi transmise dorința Aurichii de a o vedea. Otilia n-avea
nici un fel de fiere și uita repede răutățile altora. Consultă din
ochi  pe  Felix  și  zise  că  niciodată  n-a  fost  supărată,  ceea  ce
determină pe preagrăbitul Stănică să dispară numaidecât și s-o
aducă  pe  Aurica.  Toată  extraordinara  revoluție  sufletească  a
lui Felix, la apariția ca din vis a Otiliei, începu să fie amărâtă
de  aceste  întrevederi,  care  îi  răpeau  ceva  din  drepturile  lui.
Otilia  intui  nemulțumirea  lui  Felix  și-l  mângâie  repede  și  pe
furiș pe o mână, în sensul că de el va avea ea grijă mai târziu.
Aurica  intră  în  odaie  aproape  umilită,  sărută  pe  Otilia  pe
amândoi obrajii și păru să nu mai aibă nimic din răutatea ei.
Slăbise și mai tare, gropi mari, vinete îi înconjurau ochii, și era
o mizerie s-o vezi vopsită violent pe față, ca să pară tânără.
Otilia  fu  pe  loc  înduioșată  și,  fiindcă  simțea  lipsa  până  și  a
răului dacă se obișnuise cu el, revederea verișoarei o bucură.
Îi mulțumi de cartea poștală și de scrisoare, făcând-o să-și lase
capul  în  jos,  și  atunci  Stănică  și  Felix  își  dădură  seama  că
Aurica scrisese pe furiș o scrisoare Otiliei. Scoase din geamantan
niște nimicuri, o sticluță de parfum, un guler scrobit de broderie
(se purta atunci) și le dădu generos Aurichii, deși nu avusese
intenția  aceasta,  și  lucrurile  le  cumpărase  pentru  ea.  Aurica
începu să plângă, urâțindu-și toată fața. Nu plângea de căință,
ci  din  nervozitate.  Dacă  s-ar  fi  analizat,  ar  fi  descoperit  că
invidia pe Otilia ca întotdeauna, însă acum invidia se prefăcuse
în sentiment de înfrângere, în casa ei. Apăsând, fără tact, pe
partea  cea  mai  dureroasă  a  sufletului  ei,  Stănică  îi  declamă
aceste  inepții:
—  Aurico!  Nu  mai  plânge,  că  Stănică  veghează.  Viitorul
tău abia acum începe. Am pentru tine niște partide strălucite.
Aurica, însă, încetase numaidecât să plângă și examina cu
lacomă  curiozitate  obiectele  Otiliei.  Acum  fu  ea  aceea  care
aruncă o vorbă neplăcută:
— Și când sunteți deciși să faceți nunta? întrebă în mijlocul
unui oftat cu tril, ca după plâns.
— Nuntă? Cu cine? întrebă mirată Otilia, observând paloarea
subită a lui Felix.
333
G. Călinescu
— Cu... Pascalopol! zise, cu o reală nevinovăție, Aurica.
— Ah, se supără Otilia, m-ați înnebunit cu Pascalopol ăsta!
Am început să-l urăsc, săracul! Cine v-a spus că mă mărit cu
Pascalopol?  E  o  vorbă  fără  sens.  Înainte  nu  vă  mirați  deloc
când Pascalopol mă ținea pe genunchi, și acum, că sunt nubilă,
trebuie neapărat să vedeți lucruri suspecte. S-a obișnuit cu mine
și cu noi toți, cum ne-am obișnuit și noi cu el. Asta e tot. Nu
mă  pot  lipsi  de  el,  cum  nu  mă  pot  lipsi  de  papa.  Dacă  asta
trebuie  neapărat  să  ducă  la  nuntă,  atunci  nu  mai  știu  ce  e
prietenia și mai ales respectul. Aș vrea să descopăr că mama îl
înșela pe tata, că Pascalopol e tatăl meu adevărat. Atunci aș
fi, în sfârșit, eliberată. Aș putea să-l iubesc în tihnă pe bietul
meu Pascalopol, fără insinuații.
— Să fac eu cercetări! se oferi Stănică.
Otilia  strigă  lui  Felix:
— Dragă, dă-i o crăvată, din partea mea, ca să nu mă mai
persecute.
— Cum! sări Stănică. Ai cravate?
Și smulse tot mormanul de pe umărul lui Felix:
— Faine! Minunate! Adevărat pariziene. Otilia fu sărutată,
cu un țoc sonor, pe frunte.
Stănică dădu să fugă pe ușă cu cravatele, dar Otilia îi smulse
câteva  din  ele:
— Nu toate, Stănică, ce faci? Mai sunt și alții.
—  Care  alții,  se  rățoi  Stănică,  care  alții?  Eu  pentru  tine
mi-am pus liniștea sufletească în joc, am făcut aici fapte mari,
cu modestie, în tăcere. Vei vedea tu ce merit de la tine! Am
să-ți  spun  o  chestie  teribilă,  dar  nu  acum.  Lasă,  că  Felix  se
duce el singur la Paris, vă duceți amândoi, nu mai faceți pe
misterioșii. Am știri pozitive. Chestia e studiată, hotărâtă.
Abia  seara  târziu,  Otilia  scăpă  de  toți  și,  așezată  după
modelul  ei  pe  sofa,  în  fața  lui  Felix,  pe  care-l  chemase,  îi
povesti toate măruntele bucurii ale plimbării, mestecând, din
când  în  când,  câte  o  bomboană  și  dând  și  lui  Felix.  Acesta
asculta și contempla. Otilia se rotunjise puțin la față, așa încât
forma osoasă a capului ieșea și mai bine în evidență, devenise
334
Enigma Otiliei
mai lucioasă, mai feminină, fără să-și piardă aerul copilăresc.
Ochii îi erau mai ardenți și, în genere, ținuta ei era mai sigură.
În  vorba  și  gesticulația  ei  se  citeau  o  stăpânire  deplină,  o
maturitate  enigmatică.  Cu  toată  exuberanța  fetei,  Felix  se
simțea inferior. În ochii Otiliei mocneau judecăți despre viață
și  despre  el,  hotărâri  îndelung  meditate,  ironii.  Asupra  unei
astfel de fete, nu putea avea nici un fel de autoritate, seriozitatea
ei îl paraliza. Oricât compararea i se părea jignitoare, se gândea
la Georgeta. Aceea părea și ea emancipată, liberă în mișcări,
protectoare și avea și ea detestabilul tic de a-l apuca de bărbie
ca  pe  un  copil.  Și,  cu  toate  acestea,  în  ochii  ei  se  citeau  o
totală neîncredere în puterile ei feminine și un respect nesfârșit
pentru  bărbat.  Nimic  în  purtarea  Otiliei  nu  era  agresiv  sau
arogant, gesturile și cuvintele ei erau pline de grație, însă totul
respira prea multă inteligență. Otilia trăia cum cânta la pian,
zguduitor și delicat, într-un tumult de pasiuni, notate precis pe
hârtie,  stăpânite  și  justificate.  Otilia  părea  că  „știe  multe“  și
intimida pe bărbat, iritând pe femei, care în genere dușmănesc
pe orice femeie independentă față de bărbat. Moș Costache,
Pascalopol, Stănică, Felix însuși n-ar fi îndrăznit să contrarieze
pe Otilia. O scurtă oboseală a ochilor, o ducere a mâinilor la
tâmple,  ca  un  reproș,  împietrea  pe  cauzatorul  presupus  al
supărării  și-i  dădea  sentimentul  catastrofei.  Când  Otilia
înconjura  cu  lațul  delicat  al  mâinilor  ei  subțiri  gâtul  lui  moș
Costache, bătrânul râdea cu toate liniile feței, dar dacă Otilia
dezaproba, oricât de blând, ceva, mergea în vârful picioarelor,
ca  în  odaia  unui  bolnav. Această  siguranță  izbise,  din  prima
clipă,  când  intrase  în  casa  lui  Giurgiuveanu,  pe  Felix,  și  o
acceptase  ca  pe  ceva  ce-i  lipsea,  ghicind  în  ea  unul  din
atributele maternității. Felix așteptase de atâta vreme pe Otilia,
și acum, când o avea înainte, mai frumoasă și mai binevoitoare
pentru el ca oricând, era nemulțumit. Otilia din așteptările lui
se supunea închipuirilor, se mișca după dorințele lui, aceasta
era independentă. Când Otilia din vis deschidea gura să spună
lui  Felix  că  nu-l  iubește,  Felix  amâna  sentința  și  o  contesta,
acum Otilia vorbea tare, spunea propoziții satisfăcătoare, însă
nu așa netezi, cum le-ar fi dorit el.
335
G. Călinescu
— De ce mă privești așa fix? întrebă Otilia.
—  Nu,  nimic!  protestă  Felix,  deși  o  serie  întreagă  de
nedumeriri  îi  muncea  creierul.  Otilia  nu  spunea  lui  Felix  că
nu-l iubește, ci numai se apăra de învinuirea că nu-l iubește.
Nu da nici un curs sentimentului, nu în forma brutală pe care,
de mult, Felix o gonise din mintea lui, ca absolut incompatibilă
cu  dragostea  adâncă,  dar  sub  chipul  proiectelor,  al  visării
împreună. Felix ar fi voit ca Otilia să spună: „Mai târziu, când
vom fi împreună„, însă ea nu făcea nici un proiect de viitor.
Odată, ea dăduse a înțelege că Felix are, mai întâi de toate,
de îndeplinit o misiune în viață, să-și promoveze cariera, însă
nu  era  acesta  un  motiv  de  a  goni  pănă  și  visurile.  Evident,
sufletul  Otiliei  era  impenetrabil,  și,  dacă  ea  juca  conștient  o
comedie, o juca cu multă finețe și grație. Cu cât Otilia săruta
mai des pe Felix, pe frunte, pe obraz, sau ușor, ca pe un copil,
pe gură, cu cât îl asigura că „tu trebuie să faci cum îți zic eu,
am  eu  vederile  mele“,  sau  îi  reproșa  „așa  mă  iubești  tu  pe
mine?“, cu stilul unei infirmiere frumoase care face ochi dulci
unui rănit mustăcios pe masa de operație, cu atât demoralizarea
se  întindea  pe  sufletul  lui  Felix.  Otilia  nu-l  iubea,  Otilia  se
dezvăluia ca definiția surorii, tocmai acum când se deșteptase
în  el  dragostea.  Suflet  limpede,  incapabil  de  disimulație,
profund în sentimente, Felix, după oarecare codire, marturisi
Otiliei starea lui de spirit:
— Mă întrebi de ce te privesc! Sunt cuprins de un sentiment
ciudat.  Prezența  ta  aici  mă  face  fericit,  te-am  așteptat  cu
încredere, te-am visat, dar sunt chinuit de întrebări. Dacă mi-ai
spune neted că nu mă iubești, aș fi amărât cum nu poți să-ți
închipui, totuși m-aș resemna, fiindcă aș socoti că te tiranizez,
făcând prea mare paradă de tristețe. Nu știu bine ce hotărâre
aș lua, dar ți-aș păstra totdeauna devotamentul meu. Tu spui
însă  că  mă  iubești!  Dar  de  ce  nu  spui  asta  ca  mine,  de  ce
sufletul tău nu e așa de neted ca al meu? Nu pot să-mi închipui
dragostea, decât sfârșind cu căsătoria. Sunt de acord că trebuie
să aștept, dar de ce nu-mi vorbești de viitor, de ce nu mă faci
părtaș la proiectele tale? De ce taci, pentru Dumnezeu, de ce
336
Enigma Otiliei
nu-mi spui limpede cum vezi lucrurile, de ce nu spui nimănui
nimic? Nu-mi trebuie de la tine decât un cuvânt, și aștept oricât,
și mă port oricum vrei tu.
— Și ce cuvânt e acela?
— Un cuvânt limpede, care să-mi dea certitudinea că mă
iubești sau nu.
— Dar, Felix, pentru numele lui Dumnezeu, te iubesc, de
câte ori ți-am spus?
— Nu știu, nu m-am exprimat bine, văd că nu-mi ajunge!
Te vei căsători vreodată cu mine?
—  Felix,  nu  complica  lucrurile!  De  ce,  dacă  tu  singur
recunoști că nu e acum momentul pentru asta, să vorbim de
viitor? Esențial pentru tine este că te iubesc. Sunt sigură că te
voi iubi și mâine, dacă vei fi cuminte, bineînțeles, nu pot să
vorbesc  însă  de  pe  acum  de  ceea  ce  se  va  întâmpla  mâine.
Poate că mâine, când tu sfârșești studiile, nu mă mai iubești.
— Niciodată!
—  Vom  vedea.  Dacă  mă  vei  iubi,  se  va  întâmpla  ceea
ce dorești.
— Deci, îmi făgăduiești?
— Oh, ești ineducabil. Este cum ți-aș spune: îți promit să
nu mor mâine. Și tu, Felix, vrei să te faci doctor, om tare!
Am  avut  totdeauna  frică  să  hotărăsc  lucrurile  dinainte,
lucrurile  care  nu  sunt  încă  în  puterea  mea.  N-am  zis
niciodată: mâine voi cânta la pian, dar, în fața pianului, am
cântat. Niciodată nu m-ai auzit spunând: am să merg la Paris,
și  am  mers  îndată  ce  mi  s-a  propus.  Nu  înțelegi  ce  vreau
să-ți spun? Eu stau de vorbă cu tine, cel de acum, și ție îți
spun: „te iubesc“, cu tine m-aș căsători, dar acum nu pot.
Nu  promit  nimic,  privesc  viața  care  se  desfășoară,  de  tine
depinde totul.
Teoreticește,  Felix  înțelegea  prea  bine,  dar,  pentru  o  fată,
explicația părea cam subtilă. Tot sufletul lui, voluntar și idealist,
trăia în temeiul unui program, niciodată mulțumit cu prezentul.
Putea să fie adevărat ceea ce spunea Otilia, dar putea fi și o
tactică de fată șireată de a ocoli preciziunile.
337
G. Călinescu
—  Ascultă,  Otilia,  să  zicem  că  mâine,  când  căsătoria
noastră ar fi posibilă, eu te-aș iubi la fel și tu la fel, atunci ai
primi să fii soția mea?
Otilia râse, strânse pe Felix în brațe, ca pe moș Costache,
cu sensul: „nu-ți vine mintea la cap deloc“ și zise:
—  Felix,  du-te  și  te  culcă.  Mi-e  somn.  Mâine  povestim
fiecare  ce-am  visat.
În  ziua  următoare,  Pascalopol  făcu  o  vizită  quasioficială.
Strânse viguros mâinile lui moș Costache, îi dădu un portțigaret
dintr-un lemn parfumat, se interesă de sănătatea lui. Aceleași bune
atențiuni le avu și față de Felix, a cărui mină o lăudă. Scoase din
buzunar un portefeuille mic, de marochin roșu, și i-l dădu.
Apoi, Pascalopol făcu față de câteșitrei un raport amănunțit
asupra  petrecerii  în  Franța,  destăinuind  itinerariul,  îngrijirile
date Otiliei, micile incidente. Ai fi zis un unchi care comunică
celorlalți  membri  ai  familiei  cum  s-a  achitat  de  însărcinarea
de a plimba o nepoată. Pascalopol se miră că anume scrisori
nu fusese primite de moș Costache. Deoarece spusese acolo
lucruri  pe  care  aci  în  București  le  știuse  totuși  Stănică,  Felix
bănui pe dată pricina. Tăcu însă din gură, fiindu-i silă de orice
delațiune. Pentru că afară era cald și adia un vânt dulce, cu
miros de salcâm, Pascalopol avu dorința de a sta în chioșcul
din grădină și de a juca o partidă de cărți. El găsi că e păcat ca
rudele  să  se  certe  între  ele,  fiindcă  acum  ar  fi  avut-o  și  pe
Aglae  printre  ei.  Otilia  se  oferi  numaidecât  s-o  cheme,  însă
moș Costache fu neînduplecat. Spuse, foarte răgușit, punctul
lui de vedere:
—  Cine  nu  se  poa-poartă  bine  cu  fe-fetița  mea  n-are  ce
căuta  aici.
Și râse mulțumit, până la măselele din fund, către Otilia,
care sări pe genunchii lui și-l încoronă cu brațele.
—  Papa!  zise  ea,  îndreptându-i  unicul  fir  de  păr,  pe  care
acuitatea ochilor ei îl zărea în vârful țestei bătrânului.
Moș Costache fu așa de mulțumit, încât primi să joace cărți,
mizând  cinstit,  pe  față,  și  continuă  jocul  și  după  ce  pierdu.
Satisfacția lui învăluia și pe Felix, căruia îi întinse, dintr-o dată,
un fișic cu bani.
338
Enigma Otiliei
— A-am uitat să ți-i dau, explică el, e dreptul dumitale.
— Ei, Costache, nu e așa că domnul Felix e un băiat bun,
cum ți-am prevestit eu?
— Buun! aprobă bătrânul. El și cu Otilia sunt copiii mei.
—  Tu,  Costache,  ai  părțile  tale  bune  și  părțile  tale  rele,
zise Pascalopol. Doar te cunosc de atâta vreme. Cine nu te-ar
ști, cum te știu eu, ar zise că ești indiferent față de copii, și
tu, dimpotrivă, îi iubești. Însă, vezi tu, Costache, n-ajunge să
iubești un copil, trebuie să-i faci viața mai frumoasă, să-i dai
toate bucuriile, dacă poți să i le dai. Asta e vârsta lor cea mai
încărcată  de  dorinți,  și  ce-ți  lipsește  acuma  nu  mai  capeți
niciodată. Eu mi-aduc aminte, Costache, că, fiind copil, am
vrut să mă duc la circ, odată când se reprezenta nu știu ce
număr. Nu m-au lăsat, nu-mi amintesc din ce pricină. Viața
pentru mine n-a avut în ziua aceea nici un înțeles. Apoi am
fost la circ, chiar la același circ, ceva mai târziu, și am văzut
programul, dar nu mi-a trecut insatisfacțiunea. Prietenii mei
care fuseseră îmi povestiră, spre ciuda mea, cu atâta culoare
reprezentația  la  care  nu  asistasem,  încât  regretul  de  a  nu  fi
văzut-o  pe  aceea  a  rămas  nevindecat.  Este,  Costache,  ca  și
când fata pe care am dorit-o la douăzeci de ani mi-ar fi dată,
ca prin minune, acuma. E prea târziu. Mai plăcut e să-ți aduci
aminte fericiri trecute, dacât ca după o tinerețe uscată să ai
târziu  ceea  ce  n-ai  avut  la  vreme.  Tu  iubești  pe  Otilia,  fără
îndoială,  și  ea  te  iubește  pe  tine.  Îți  jur  aici,  față  de  ea,  că
niciodată  nu  s-a  plâns.  Deocamdată,  nici  n-ar  avea  de  ce.
Dar, Costache, gândește-te la ce ți-am spus eu odată, de nu,
îți fur pe Otilia. Îmi trebuie și mie.
Felix se încruntă deodată, însă Pascalopol îl văzuse și-l bătu
cu palma peste mână, întinzându-se puțin peste masă.
— Nu te speria, am respectat întotdeauna drepturile tinereții.
Și dumneata îmi ești simpatic, ca și Otilia.
Moș  Costache,  fără  să  se  supere  de  blânda  morală  a  lui
Pascalopol, aproba mereu cu capul și, în cele din urmă, făcu
cu ochiul, misterios:
— Am eu planurile mele, cu Otilia mea!
339
G. Călinescu
Otilia  rugă  atât  pe  moș  Costache  cât  și  pe  Pascalopol  să
nu-și mai facă planuri în privința ei, pentru că ea, zicea, nu
dorește nimic altceva decât să știe pe „papa“ sănătos, și fiindcă
era „decisă„ să moară tânără, înainte de a se ivi dezamăgirile
în  viață.  Ea  era,  dimpotrivă,  de  părere  ca  „papa“  să  fie  mai
îngăduitor  față  de  Aglae,  căci  îi  era,  în  definitiv,  soră.  Veni
vorba  despre  Simion,  și  moș  Costache  deveni,  amintindu-și
chestiunea,  așa  de  indignat,  încât  nu  fu  capabil  să  exprime
nici o idee. Pascalopol dezvoltă această teorie:
— Persecutarea bărbatului de către femeie, în căsnicii cu
copii mulți, e un fenomen foarte frecvent. Am cunoscut multe
cazuri, însă unul, mai cu seamă, îmi este încă proaspăt în minte.
Când eram licean ședeam în gazdă pe strada Știrbey-vodă, la
un tâmplar, numit Scarlat. Strada asta, care acum e o stradă de
lux, a fost, nu mult înainte, teritoriu cu vii. Tăierea bulevardului
Elisabeta  a  atras  după  sine  deschiderea  unui  cartier  nou,
prefăcând în orășeni pe niște simpli țărani. Picat de la țară de
pe  undeva,  Scarlat  a  găsit  aci  pe  ultimul  vlăstar  feminin  al
unei familii de acestea simple, care deținea o curte mare de
tot.  Scarlat,  fiind  tâmplar,  și-a  făcut  spre  stradă  niște  case
pasabile, care se văd și acum, și le-a închiriat. Terenul l-a tăiat
în două prin altă casă cu prispă, pe care la fel o închiria mai
ieftin, cu odaia, la studenți. Coridorul acestei case cu pălimar
răspundea în fund unde, în plin centru al orașului, dădeai de o
priveliște cu desăvârșire țărănească. Acolo, Scarlat avea o casă,
ca pe la munte în Muntenia, cu pridvor lat și cu boltă, livadă
mare, nebănuită, de pomi, și în fund, în fund de tot, pierdută
printre pomi, o magherniță, servind de atelier. Acolo lucra el
uși, cercevele, lucruri de astea mai mult de dulgherie. Eu cred
că nu există casă, în tot cartierul Matache Măcelaru, în care
lemnăria să nu fie lucrată de Scarlat. Era un om simpatic afară
din cale, martir al unei soacre greoaie, al nevestei și al copiilor.
Semăna puțin cu Creangă, fiind mai slab, avea un râs sănătos,
contagios  și  câteva  expresii  filozofice,  printre  care  cea  mai
tipică era: „bun de tot!“ Erau așa de țărani, încât mâncau pe o
măsuță joasă, stând turcește în pat. Scarlat era un martir oficial
340
Enigma Otiliei
al  familiei.  Când  îi  spuneai  ceva  care  confirma  această
tragedie, clipea mărunt, striga „bun de tot“ și te bătea ușor pe
pântece, râzând cu sughițuri, cu un timbru de o nevinovăție
înduioșătoare, care îmi răsună încă în urechi. Dacă aș avea o
placă de fonograf cu „bun de tot“ al lui Scarlat, ați pricepe ce
fel de om era. Scarlat n-avea nici un mijloc de apărare, afară
de râsul lui și de „bun de tot“. Era tot ce făcea în momentele
lui  cele  mai  critice.  Intram  adesea  în  atelierul  lui,  unde  îmi
dădea bucăți de lemn și rândelele complicate să mă joc, și-mi
spunea  cu  glas  comic  lucruri  de  astea:  „Bun  de  tot!“  „Cea
bătrână  (soacră-sa)  nu  vrea  să-mi  dea  de  mâncare!  Hi,hi,hi!
Bun de tot!“
— Nu-i dădea chiar de mâncare? întrebă Otilia.
—  Nu,  oricât  v-ați  mira.  Scarlat  muncea  ca  un  câine,  se
îmbăta câteodată la desperare, și depunea tot câștigul în mâinile
nevestei, despre care mi-aduc doar atâta aminte că avea fața
prea  rumenă  și  plină  de  vinișoare,  și  ochii  aprinși  de  con-
junctivită  granuloasă.  Avusese  copii  mulți,  pe  care  însă  nu-i
vedeam, fiind risipiți, și la care ținea cu fanatism madam, să-i
zicem, Scarlat. Bietul tâmplar era persecutat în chipul cel mai
groaznic. Mânca numai urzici, timp de o săptămână, în fața
odioasei  soacre  („cea  bătrână„),  care  mușca  lacom  dintr-un
cârnat cu usturoi. Uneori, seara nu i se dădea de mâncare. Mi
s-a spus chiar că a murit din cauza asta. A plecat dimineața la
lucru și a picat jos, mort, după ce ceruse în zadar nevestei să-i
dea  o  bucată  de  pâine  cu  ceva.  Scarlat  ar  fi  cerut,  însă  era
mândru,  fiind  proprietar.  Să-și  oprească  din  câștig,  nu  putea
iarăși. Nevasta se ducea singură să încăseze banii, sub cuvânt
că bărbatu-său e bețiv. Scarlat privea cum i se iau banii și nu
putea spune decât „Bun de tot!“ Era de o onestitate scandaloasă.
Singurul  lui  mijloc  de  a  se  hrăni  mai  bine,  cu  onoare,  erau
pomenile. Însă la pomeni, dându-se mai mult vin, se îmbăta.
—  Cum  îți  explici  enormitatea  asta,  ca  o  femeie  să
chinuiască astfel un bărbat? întrebă Otilia.
— În modul cel mai simplu. Nevasta lui Scarlat era o femeie
de jos cu o capacitate de afecțiune redusă. Câtă vreme n-au
341
G. Călinescu
avut  progenitură,  s-a  purtat  normal.  Apoi  au  început  să  vină
pruncii, și nevasta a fost copleșită de grija pentru copii, care e
mai puternică, fiindcă este instinctuală. La mamă-sa ținea iarăși
prin  instinct.  Ca  țărancă  de  origine,  își  îndeplinea  automatic
așa-zisul sentiment, care însă, din cauza copiilor mulți, o irita,
o obosea. Pentru Scarlat nu mai rămânea nimic decât iritația.
Vreau să zic că oamenii simpli nu pot întreține decât un singur
sentiment,  și  că  și  pe  acela  îl  înlocuiesc  cu  un  fel  de  auto-
matism. Un om din popor nu poate fi și patriot, și tată sublim
totodată, o mamă nu-și poate iubi bărbatul și copiii. Ori iubește
pe bărbat și bate pe copii, ori iubește pe copii și bate bărbatul.
Eu am experiență de la moșie, sunt, cum s-ar zice, vindecat de
anume romantisme. Unul care ține în chip exagerat la un câine
este epuizat sufletește și scoate cuțitul la tată-său. Emotivitatea,
delicatețea sufletească, astea sunt produse ale inteligenței, sunt
complicațiuni superioare. Am observat că părinții cu copii mulți
iubesc rău copiii, în bloc, dimpotrivă, sunt plini de afecțiune
aceia care n-au deloc copii. În sfârșit, să nu generalizăm și să
revenim la cazul Aglaiei. Ea a fost totdeauna o femeie potolită,
lipsită de curiozitate, n-a fost la teatru, n-a citit cărți. Când a
început  să  aibă  copii,  ea  și  uitase  de  Simion,  și  când  a  avut
copii mai mulți, trecea de la unul la altul. Ea e femeia-tip, de
structură normală, care nu poate fi ocupată decât de un singur
sentiment deodată. În privința asta, mi-aduc aminte ceva foarte
nostim. Aveam o mătușă cu copii mulți, care, când se așeza
cu  dragostea  la  o  fată  (avea  numai  fete),  o  copleșea.  Dar  în
timpul acela, era certată cu toate celelalte fete. Când se certa
cu una, în chip necesar se împăca cu alta. Aglae are, dimpotrivă,
sufletul  mai  cuprinzător.  Ea  ține  la  toți  copiii  ei,  renunțând
numai la bietul Simion. Nu-i pretinde, dar, să te iubească și pe
dumneata, domnișoară Otilia.
Felix nu-l văzuse niciodată pe Pascalopol așa de vorbăreț.
Moșierul  povestea,  însă  avea  aerul  că  face  o  mărturisire
deghizată, că-și descarcă sufletul. De altfel, același sentiment
părea să-l aibă și Otilia, fiindcă, reluându-și un vechi obicei,
se așeză îndărătul scaunului moșierului, și-i tot scutura cu mâna
342
Enigma Otiliei
umerii hainelor. Pascalopol avea aerul  să zică: „numai eu știu
să iubesc, fiindcă sufletul meu e vacant, fiindcă eu n-am iubit
încă  pe  nimeni“.  Amintindu-și  ce-i  spusese  moșierul  despre
trecutul  lui,  Felix  pătrunse  pentru  întâia  oară,  eliberat  de
egoismul lui de tânăr, mica tragedie a lui Pascalopol. Moșierul
suporta dificultățile unei familii mai mult decât moș Costache,
însă cu riscul de a fi plictisitor. Se expunea la situații ca aceea
când  el,  Felix,  determinase  pe  Otilia  să  nu-l  mai  primească.
Ce instincte nesatisfăcute împingeau pe Pascalopol în această
slăbiciune? Jumătate bănuitor, jumătate plin de interes pentru
Pascalopol, Felix întrebă:
— Din cât vă cunosc, mi-am dat seama că sunteți afectuos,
că  iubiți  copiii.  De  ce,  atunci,  măcar  pentru  asta,  nu  v-ați
căsătorit din nou?
Pascalopol privi pe Felix cu un zâmbet blând, amar, ca și
când ar fi ghicit o cursă din partea tânărului. În chip de apărare,
Otilia îl îmbrățișă de-a binelea, cu speteaza scaunului cu tot.
— Iubite domnule Felix, să vezi pentru ce nu. Sensibilitatea
exagerată e legată de unele neajunsuri. Un om subțire nu iubește
numai copiii, ci un anume fel de copii, el ar vrea, bunăoară,
copiii de la o anumită femeie, pe care o iubește, și ar avea silă
de alții. Aglae iubește copiii ei fără discernământ, deși sunt ai
lui  Simion,  pe  care  îl  disprețuiește.  Vezi  că  dragostea  fină  e
selectivă. Cu temperamentul meu, cu educația mea, eu mi-am
făcut în cap un anume tip de copil pe care l-aș iubi. Cred că
unui  om  de  vârsta  mea  o  să-i  îngăduiți  să  fie  sincer  și  să
mărturisească cum că i-ar fi plăcut o fată ca domnișoara Otilia.
Dacă prin căsătorie aș căpăta-o acum pe domnișoara Otilia,
dar mare, fiindcă nu am timp să mai aștept, m-aș căsători. Însă
cum nu se poate, și domnișoara Otilia e născută, profit și eu de
ocazie  și-i  arăt  și  eu  micile  mele  paternități  de  om  ratat  în
viața familială. Și dumneata mi-ești simpatic, adaugă moșierul,
văzându-l pe Felix cam posac.
Însă  Felix  era  întunecat  dintr-o  obscură  gelozie.  Nu-i
plăceau  demonstrațiile  acestea  de  simpatie  față  de  Otilia,
nici  măcar  sub  forma  paternității.  Se  temea  că,  în  fond,
343
G. Călinescu
Pascalopol  acoperea  cu  eufemisme  pasiuni  de  altă  natură.
Prins în discuție, își expuse rezerva:
— Tot ce spuneți e interesant, în general. În cazul special al
iubirii paterne, am oarecare îndoieli. Iubirea dintre tată și copii
se bizuie întâi de toate pe instinct, pe legătură de sânge. Fără
îndoială  că  un  om  în  vârstă  e  capabil  de  iubire  dezinteresată
pentru o fată, dar se poate să cadă și în cursă, cum aș cădea eu,
crezând că iubesc ca o soră o fată care nu mi-e rudă.
Pascalopol  fu  așa  de  izbit  de  această  observație  a  lui
Felix,  încât  tânărul  se  căi  și-și  dădu  seama  abia  după  ce
vorbise de brutalitatea insinuării lui. Moșierul bătu darabana
cu degetele, oftă, întoarse capul spre Otilia și zise, în sfârșit,
în chip de închiere:
—  Domnișoara  Otilia  e  singură  în  măsură  să  judece  în
această  materie.  Suntem  toți  nimic  altceva  decât  niște  bieți
oameni.
Felix  fu  așa  de  mâhnit  de  ieșirea  lui  inconștientă,  încât,
profitând  de  un  moment  de  neatenție  din  partea  celorlalți,  se
sculă de la masă și se pierdu prin curte. La un moment dat, ieși
din ogradă cu mâinile în buzunar și capul gol, și se plimbă pe
strada  pustie,  stăpânită  de  umbra  clopotniței  mănăstirii.  Se
învinovăți de răutate, de lipsă de respect față de Pascalopol, de
gelozie  neîndreptățită.  În  planul  de  dezvoltare  a  personalității
lui, pe care-l alcătuise în minte, sta acest principiu: de a nu jigni
pe nimeni și de a reacționa împotriva inimiciției prin rezervă.
Purtarea  lui  față  de  Pascalopol  era  vulgară,  prin  prea  marea
exteriorizare  a  temerilor  sale.  Jignindu-l  pe  Pascalopol,  o
supărase, fără îndoială, pe Otilia. În orice caz, dăduse semne
de nestăpânire de sine. Se plimba prin întunericul profund din
preajma mănăstirii, apoi, potolit și hotărât, se întoarse. Pascalopol
tocmai ieșea pe poartă și se îndrepta spre trăsura care-l aștepta
cu mult mai departe, fiindcă vizitiul adormise și caii înaintaseră
treptat, duși de câteva smocuri de iarbă tăiată de prin vreo grădină
oarecare, și căzută, peste zi, din cotiuga gunoierului. Moșierul,
văzându-l  pe  Felix,  înaintă  spre  el  cu  mâna  întinsă  și  rămase
puțin surprins de gravitatea acestuia.
344
Enigma Otiliei
— Domnule Pascalopol, începuse solemn tânărul, am spus
mai adineauri, de altfel fără intenție, niște vorbe de care erați
îndreptățit să fiți jignit. Vă rog să primiți scuzele mele.
— Ah, dragă, făcu Pascalopol, ce-ți trece prin gând! N-am
observat  nimic.  Tot  ce-ai  spus  era  perfect,  just,  în  cadrul
discuțiunii.  Nu  te  uita  la  mine.  Sunt  uneori,  fără  voia  mea,
îngândurat, și asta dă impresia de supărare.
Lămurirea  lui  Pascalopol  fu  atât  de  firească,  încât  Felix
căzu într-altă nemulțumire de sine. Va să zică, se grăbise într-un
exces de amor propriu și mărturisise moșierului o reacțiune pe
care acela n-o băgase de seamă. Pascalopol trecu repede de
tot  asupra  incidentului,  și  Felix  avu  cel  puțin  sentimentul  că
n-a căzut în complicații mai ridicole. De altfel, ca un semn că
luase cuvintele lui Felix în sensul unei povețe convenționale,
Pascalopol îi mulțumi pentru bunele lui sentimente și-l rugă,
dacă nu se supără, să-l viziteze a doua zi, spre a-i spune niște
lucruri, care, nu se îndoia, „erau de cel mai mare interes pentru
ei amândoi și pentru o persoană la amândoi egal de scumpă„.
Deci, Felix se duse. Așteptând în birou pe Pascalopol, auzi
sunetele dulci, melancolice ale unui flaut. Își aduse aminte că
i se spusese că moșierul cânta la flaut. Auzi o melodie de tip
clasic,  cu  măsuri  de  menuet,  cu  totul  abstractă,  dar  tocmai
prin aceea mai plină de caracter. Părea să fie de Mozart  sau
de un contemporan al acestuia, o bucată de acelea din caiete
pentru amatori. Cântecul avea oboseli și stingeri grațioase, opriri
și reluări de fraze. Cântecul muri într-o notă, semn că se vestise
prezența lui Felix. Pascalopol apăru, în mână cu flautul ca un
sceptru de abanos și îmbrăcat într-un greu chimono de mătase
albastră, brodată cu balauri. Era impresionant.
Moșierul vorbi de una, de alta și se vedea că voia să ajungă
undeva  fără  să  se  bage  de  seamă,  fără  solemnitate.  Zise,  în
cele din urmă, că pentru Otilia călătoria fusese o necesitate,
că în mentalitatea ei observase, în lunile din urmă, schimbări
îngrijorătoare. Călătoria îi liniștise spiritul, îi redase încrederea
în viață. „Chiar“ el, Felix, trebuia să fie milțumit de împrejurarea
care-i aducea înapoi o prietenă reconfortată. De altfel, și el,
345
G. Călinescu
mai curând sau mai târziu, avea să se ducă pentru studii la
Paris,  în  care  scop  Otilia  examinase  toate  posibilitățile  și
venise cu informații utile pe care „ți le-a comunicat probabil
sau  ți  le  va  comunica“.  Un  singur  lucru  îl  mai  îngrijora  pe
Pascalopol, că poate călătoria Otiliei la Paris, cu un om străin,
să nu-i aducă iarăși acele neplăceri din partea cui nu cunoștea
lucrurile. Așa vorbi Pascalopol, risipit, în frânturi, cu aerul de
a  nu  da  nici  o  importanță  la  ceea  ce  spune,  privind  cu  un
ochi prin găurile flautului, și suflând în chip de control câte o
notă.  Apoi,  deodată,  întorcându-se  spre  Felix,  cu  o  față
părintească și hotărâtă, îl luă de mâini și-l ținu strâns cât dură
acest mic discurs:
— Domnule Felix, Otilia nu m-a autorizat să-ți spun nimic
și  nu  știe  nimic  despre  ce  vorbim  noi  aici.  Știu  însă  că  are
destulă simpatie pentru dumneata. Discreția mă împiedică să
fac  aprecieri  asupra  naturii  acestei  simpatii.  O  fată  se  poate
dispensa  de  buna  opinie  a  femeilor,  dar  trebuie  s-o  aibă  pe
aceea a bărbaților. Ei bine, îți dau cuvântul meu de onoare că
m-am  purtat  cu  Otilia,  la  Paris,  ca  un  tată.  A  stat  tot  timpul
într-o pensiune, de unde veneam s-o iau, de altfel cu destulă
greutate,  fiindcă  direcțiunea  ținea,  pentru  renumele  ei,  să
controleze mișcarea pensionarelor. (Era o pensiune numai de
domnișoare.) Că s-a dus cu mine, nu dumneata, care cunoști
lucrurile, ești îndreptățit s-o învinovățești. Se sufoca aici. De
ce-ți spun asta? Eu, pe Otilia, vorbesc sincer, o iubesc, și poate
nu m-aș da înapoi de la imprudența de a o lua de nevastă. Însă
fac  și  eu  ce  pot  la  vârsta  mea,  ca  s-ajung  s-o  merit.  Eu  lupt
având  ca  arme  bunătatea,  satisfacerea  capriciilor  tinereții,
dumneata lupți cu ajutorul tinereții. Recunosc că arma dumitale
e mai sigură. Eu sunt un adversar (dacă pot eu să mă numesc
astfel)  leal.  Poate  că  Otilia  te  iubește  pe  dumneata  sau  pe
altcineva  (eu  te-aș  prefera  pe  dumneata).  Ei  bine,  atunci
demnitatea mea îmi comandă să nu las să planeze calomnia
asupra  ei.  Otilia  e  o  fată  cuminte  și  aș  fi  mândru  să  am  un
copil ca ea. Dacă vei fi dumneata norocosul ei tovarăș (fiindcă
nu văd siguranța ferecirii decât în căsătorie), află de la mine
că Otilia trebuie respectată. Se cade s-o spui și altora.
346
Enigma Otiliei
Spunând  aceste  ultime  cuvinte,  Pascalopol  căpătase,  în
chimono-ul lui, o demnitate de tragedian. Strânse încă o dată
mâinile lui Felix și-i dădu drumul definitiv. Felix vru să spună
ceva, să se justifice, dar moșierul dăduse repede un curs familiar
glasului și invitase pe tânăr în sufragerie să ia un vermut. Orice
încercare a lui Felix de a mai aduce vorba asupra problemei
Otiliei  fu  infructuoasă.  Plecă  învăluit  de  gesturile  afectuoase
ale moșierului, însă tulburat. Din stradă, pe fereastra deschisă
de  la  etaj,  auzi  limpede  sunetele  dulci  ale  flautului,  reluând
aria de menuet. Calea Victoriei pe porțiunea aceasta era destul
de liniștită, și notele se auzeau uneori clare ca-ntr-o poiană.
Felix  admiră  pe  Pascalopol  și  gândi  că  era  un  om  superior,
vrednic de imitat. Se cădea ca și el să fie la înălțimea moșierului
și să dea dovezi de aceeași demnitate. O îndoială îl chinuia.
La  cine  făcuse  aluzie  Pascalopol?  Evident,  îi  atrăsese  atenția
lui să nu aibă nici o bănuială asupra Otiliei, însă vorbise de
calomnie. El, Felix, nu se purtase de loc în așa chip încât să
merite  astfel  de  reproșuri  și  nu  și-o  putea  închipui  pe  Otilia
plângându-se de învinovățiri pe care nu le făcuse. Aluzia lui
Pascalopol aluneca dincolo de ochii lui Felix, vorbea pentru
altcineva. Mai mult din gesturi decât din vorbe, Felix înțelese
să  colaboreze  cu  el  la  apărarea  Otiliei  de  calomniile  altora.
Ale  cui?  Se  gândi  că  probabil  Aglae  bârfise,  ca  de  obicei.
Stănică îi răsări în minte. Dacă exista un colportor permanent
de fleacuri, acela era Stănică. Asta e sigur. Ce putea să spună
însă mai mult decât putea să gândească el, Felix, în clipe de
pofidă? Că între Otilia și Pascalopol pot fi legături de dragoste.
Curiozitatea  îl  făcu  pe  Felix  șiret.  Își  zise  că  de  la  Stănică
(pe  care-l  găsi  cu  ușurință)  poate  afla  misterul  de-a  dreptul.
Sentimentul lui era că-și îndeplinește mandatul moral, că, aflând
calomnia, va fi în stare să apere mai viguros reputația Otiliei;
în fond era mânat de o gelozie pe care o credea vindecată.
—  Domnule  Stănică,  zise  el,  te  întreb  ca  pe  un  om  cu
experiență,  să-mi  spui  drept,  ce  crezi  dumneata,  ca  bărbat,
despre mergerea Otiliei la Paris?
—  Ha,  făcu  Stănică,  luat  repede,  ce  cred?  Ce  să  cred?
(Stănică  examină  repede  situația  și  nu  bănui  nici  o  intenție
347
G. Călinescu
malițioasă. De altfel, întârzia întotdeauna răspunsul, ca să poată
inventa.) Domnule, să-ți spun drept, vorbă mare nu vreau să
scot, păcat nu vreau să fac. Am avut un copil pe care mi l-a
luat  Dumnezeu,  fiindcă  poate  am  greșit  cu  ceva.  Lumea
vorbește,  dar  ce,  trebuie  să  te  iei  după  lume?  Nu  e  nimic,
domnule, s-o fi dus fata să se plimbe.
— Dar ce zice lumea?
— Domnule, rea e lumea, pe onoarea mea, nu poți să faci
un gest care să nu fie interpretat. Păi, nici eu nu știu ce să mai
zic,  sunt  câteodată  coincidențe  absurde,  care  uimesc,  care
zguduie.  (Stănică  stinse  glasul.)  |i-o  spun  și  eu  cum  am
cumpărat-o. Nu te obligă nimeni să crezi. Ei și? și dacă? ce,
numai ea, mă-nțelegi?
Felix își stăpâni enervarea.
— Ce anume?
— Păi, se zice, ești pezevenghi rău, parcă nu știi! nu zău!
nu știi nimic? totul e în definitiv o prezumție, se zice că fata,
pricepi,  s-a  dus  la  Paris  să  facă,  doar  ești  la  medicină,  un
avort, de!
Felix  fu  atât  de  indignat,  încât  rămase  nemișcat.  Stănică
nu-i  pricepu,  sau  se  făcu  că  nu-i  pricepe  starea  de  spirit  și
izbucni  tare:
— Auzeam eu, domnule, și nu credeam că o femeie după
ce naște se face mai albă la față, mai picantă. Așa era Olimpia
după  ce  a  născut  pe  Relu.  Ei,  dar  Otilia  e  superbă  și  așa,
strașnică  fată.
— Porcule! îi zise Felix cu glasul sugrumat, și-i întoarse
spatele.
În  seara  aceleiași  zile,  pe  când  moș  Costache,  Otilia  și
Felix se aflau la masă (acum mâncau iarăși acasă), Stănică își
făcu apariția, dădu mâna cu toți, ca și când nu s-ar fi întâmplat
nimic și declară că a venit mai cu seamă pentru Felix ca să-i
arate o mostră de stofă de vară, faină, deși cam scumpă.
Purtarea lui moș Costache deveni, după întoarcerea Otiliei,
foarte  curioasă.  Din  bâlbâielile  lui  se  înțelegea  că  avea  de
gând să facă ceva pentru „fe-fetița“ lui, însă ce anume nu se
348
Enigma Otiliei
vedea limpede. În schimb, făcea dezordine. Alături de odaia
lui  Felix,  mai  era  una  aproape  goală.  Bătrânul  scoase  afară
lăzile  și  mobilele  stricate  ce  se  aflau  acolo  și  făcu  broască
bună la ușă, ca să se închidă bine. Apoi începu să depoziteze
în ea tot soiul de materiale, al căror rost păru la început, cel
puțin, misterios. Costache venea, de pildă, cu pungi mari de
cuie  de  felurite  mărimi,  puțin  cam  ruginite  și  le  arunca  pe
dușumea, făcând purcoaie pe categorii. Față de cel care vedea
scena, dădea, neîntrebat, o explicație vagă, bolborosită și fără
direcțiune precisă:
— Omul e bine să cumpere, când găsește, de ocazie! Să
stea  acolo.
Într-altă  zi,  bătrânul  veni  cu  o  căruță  întreagă  plină  cu
cercevele, ferești, uși de la vreo casă veche dărâmată.
— Papa, se miră Otilia, ce faci cu astea? Pentru foc?
Bătrânul își frecă mâinile, ca omul care a făcut o afacere
bună și nu vrea s-o destăinuiască altuia, ca să-i facă surpriză
mai  tărziu.
—  Le-am  luat  ieftine,  de  ocazie,  lemnărie  bună,  cum  se
făcea  odată!
Otilia rămase surprinsă, văzând că bătrânul aduse într-o zi
doi oameni să sape o groapă largă ca un bazin, în grădina din
fața chioșcului, stricând astfel gazonul. Bătrânul nu dădu nici
o explicație, apărându-se cu satisfacția omului care își îngăduie
să  scandalizeze  pentru  puțin  aproapele  nedumerit,  știind  că
mai pe urmă îl va încânta cu buna lui intenție. În orice caz,
scopul  imediat  al  gropii  se  destăinui  curând,  fiindcă  moș
Costache aduse câteva căruțe de var și le răsturnă acolo. Zicea
că le-a cumpărat chilipir de la o bina care a sfârșit lucrările.
— Dar ce vrei să faci, papa, vrei să zidești?
— Hehehe, zise șiret bătrânul, fac eu ceva pentru fe-fetița mea!
După aceea, bătrânul aduse grinzi mari de lemn de stejar,
unele vechi, scoase de la alte case, altele noi, dar cam verzi,
desigur  toate  de  ocazie,  și  le  îndesă  pe  toate  de-a  lungul
gardurilor. Într-o zi, aduse și cărămidă veche, din demolițiuni,
și o depozită morman pe gazonul din grădină, răpind chioșcului
349
G. Călinescu
perspectiva. După toate aceste isprăvi, bătrânul era neliniștit
să  nu  i  se  fure  materialul,  pe  care  îl  însemna  mereu  cu  var.
Ieșea noaptea târziu sau dimineața în zori și-i dădea târcoale,
tresărea  la  cel  mai  mic  zgomot  și  trimitea  pe  Felix  sau  pe
Otilia să spioneze. Cu toată isteția lui, Stănică nu putea afla
direct  ce  urmărea  bătrânul.  După  logica  lui,  moș  Costache
făcea  vreo  speculație  oarecare.  Află  însă  Pascalopol,  căruia
bătrânul i se destăinui. Moș Costache zicea așa: azi, banii sunt
instabili, și mai ales tinerii nu pot să-i țină. Un bărbat, când ia
o fată, e mulțumit să capete zestre o casă cu de toate. Casa nu
ți-o poate cheltui ginerele. I-ar fi dat el casă Otiliei, din câte
avusese, însă nu erau potrivite cu nevoile ei. Acum o să-i facă
una aici, pe locul grădinii, dar cu socoteală mare. Aici în Antim
nu prea sunt prăvălii, încât dacă ai casă cu prăvălii faci afaceri
grozave.  Are  să  construiască  o  casă  cu  prăvălii  la  parter  și
apartament  la  etaj,  așa  că  Otilia  o  să  aibă  și  casă  gratis,  și
venit da la prăvălii, bineînțeles, după moartea lui, fiindcă acum
urma  să-și  scoată  ceva  din  cheltuielile  pe  care  le-a  făcut  cu
clădirea.  Pascalopol  rămase  foarte  surprins  de  hotărârea
bătrânului și prevesti că soarta Otiliei va rămâne din cele mai
încurcate. Cunoscându-l pe moș Costache încăpățânat și capabil
să facă iute contrariul, tăcu din gură. Însă, amărât pentru Otilia,
îi vorbi acesteia, aceasta spuse nepăsătoare în glumă lui Felix,
Marina  îi  auzi  pe  când  bodogănea  prin  preajma  lor  și  astfel
află în cele din urmă și Stănică. Numai Stănică țipă scandalizat,
ca și când chestiunea l-ar fi privit:
— S-a ramolit, are să vâre toți banii în cărămidă veche și
n-o  să  mai  găsiți  nimic.  E  iresponsabil,  și  eu  să  fiu  în  locul
dumitale (vorbea Aglaei) aș lua măsuri.
Aglae îl cunoștea însă pe frate-său. De aceea privi lucrurile
cu  calm.
— Dacă Costache s-a apucat să cumpere cărămidă, înseamnă
că n-are de gând să-i dea mare lucru Otiliei. Nu dă el din mână
lucrul lui, să-l tai, doar îl cunosc. Nu-ți închipui c-a cheltuit cine
știe  cât  pe  molozurile  alea.  Dacă  face  casă,  lasă-l  s-o  facă.
Casa n-o fură nimeni. Să nu facă testament pentru nebuna, de
asta mă tem. Încolo, treaba lui.
350
Enigma Otiliei
Otilia fu foarte necăjită când află intențiile lui moș Costache.
Pe ea o plictiseau toate preocupările de a i se face o zestre, de
a i se da o situație legală. I se păreau burgheze, umilitoare. Nu
trăise  niciodată  în  mizerie  și  nu  se  temea  de  ea.  Un  instinct
feminin îi spunea că interesul cu care era înconjurată de bărbați
o  va  urmări  totdeauna,  iar  ideea  bătrâneții  n-o  înspăimânta.
Nu-și închipuia că ar putea fi vreodată bătrână, altfel de cum
arăta acum. Era hotărâtă să se sinucidă pe dată ce ar fi zărit
semnele  bătrâneții.  Însă  fiindcă  deocamdată  ele  erau  de
domeniul speculației asupra viitorului, Otilia se gândea și la
această sinucidere ca la un eveniment foarte dramatic și teatral,
în felul unei sinucideri japoneze. Ea avea scrupule și libertăți
de  gândire  cu  totul  deosebite  de  ale  lui  Felix,  aceasta  fiind
pricina pentru care tânărul nu le înțelegea. A primi daruri de la
un  bărbat,  a  fi  plimbată  i  se  părea  foarte  firesc.  Oricât  ar  fi
cheltuit Pascalopol, Otilia nu găsea că face o faptă nepotrivită,
atâta vreme cât nu se obligă cu nimic. Ar fi fost cuprinsă de
milă să vadă că un tânăr face sacrificii ca să-i facă daruri, însă
darurile le-ar fi primit, ca să nu-l jignească pe dăruitor, fiindcă
lumea se împărțea, pentru ea, în bărbați care fac daruri și femei
care le primesc. Ideea de a nu-și satisface capriciile, de a nu
avea mănuși și ciorapi la vreme n-o înspaimânta pe fată, pentru
simplul motiv că nu putea concepe această situație absurdă.
Fiindcă moș Costache nu-i lua aproape nimic, se obișnuise să
și-l închipuie pe Pascalopol ca pe un înlocuitor providențial.
Deopotrivă o supărau pe Otilia preocupările de înzestrare, de
statornicire  a  viitorului.  Asta  însemna  pentru  ea  o  încetare  a
omagiilor, înlocuirea lor printr-un regim de asistență. Pascalopol
pătrunsese foarte bine sufletul Otiliei, fiindcă cunoscuse și pe
mamă-sa,  femeie  cu  aceeași  mentalitate,  ca  descendentă  a
unei  familii  foarte  bogate.  Mama  Otiliei  încredințase,  foarte
neștiutoare, toți banii ei lui Costache, care apoi o pusese la un
regim de avar. Murise și de tristețe, fără să învinovățească pe
bărbat, pentru că nu-și dădea seama ce fel de situație era aceea
în care se afla. Pascalopol, cunoscător profund al acestei stări
de  spirit,  fiindcă  el  însuși  trăise  în  astfel  de  condiții  și  avea
351
G. Călinescu
milă mai mult de un om de familie bună, scăpătat, decât de un
vagabond  nemâncat,  simțea  datoria  de  a  înlocui  pe  moș
Costache. Felix vedea în Otilia o fată cu un bun-simț exagerat,
cu o experiență de viață, dusă până la mizantropie, dar nu era
așa.  Otilia  era  ușuratică,  iubitoare.  Era  însă  modestă,  încre-
dințată că orice bine în viață trebuie plătit cu o nefericire sau
măcar cu o dușmănie, că nu avea dreptul să pretindă nimic.
Asta o făcea cuminte și ridica nebuniilor ei acel aer de lăcomie
feminină atât de caracteristic fetelor care au prestigiu asupra
bărbaților. Gândul că moș Costache vrea să-i facă o casă cu
prăvălii pentru speculă, o izbi pe Otilia într-un chip dureros.
Ea  visa  viitorul  ca  un  șir  de  explozii  neprevăzute.  Putea  s-o
răpească  un  englez  s-o  ducă  în  Indii,  putea  să-l  roage  pe
Pascalopol s-o ducă în Rusia, dar să se fixeze pe jumătate din
grădina lui moș Costache era odios. Rațional, înțelegea planul,
însă sufletul ei era invadat de neliniștea copilului căruia i se
pregătește plecarea într-un orfelinat.
Pascalopol încercă să convingă blând pe moș Costache că
nu era potrivit să cheltuiască banii cu o casă de speculă chiar
în Antim. Avea doar casă pentru Otilia. Bătrânul era însă fanatic
în deciziunea lui, încât moșierul nu mai însistă. În capul lui,
ideea de speculă personală se combina din ce în ce mai tare
cu  aceea  de  asigurare  a  viitorului  Otiliei,  încât  aceasta  din
urmă aproape dispărea. El merse până acolo încât să propună
sub forma unui sfat părintesc lui Felix să contribuie la afacere.
De pildă, dacă Felix ar fi contribuit la majorat, adică în toamnă,
cu suma de bani pe care o avea depusă ca fond la o bancă,
atunci el, Costache, ar fi construit o casă cu două etaje pentru
Felix și Otilia ca coproprietari. Bineînțeles, Felix i-ar fi plătit
lui terenul „foarte ieftin“. În felul acesta, ar fi avut jos venit de
la prăvălii, împreună cu Otilia, și ar fi avut și un apartament
de locuit, pe care, cum era deocamdată singur, ar fi putut să
și-l  închirieze,  păstrându-și  o  mansardă.  Pentru  un  doctor,  o
astfel de afacere era strălucită. Felix iubea și respecta pe Otilia
peste orice măsură posibilă, dar combinațiile lui moș Costache
îl aruncau într-o silă care umbrea sentimentele lui. Exagerând,
352
Enigma Otiliei
în sensul prudenței, i se păru că se țese în jurul lui o manoperă
pentru a-l deposeda de avutul lui, pe care nu și-l cunoștea bine,
înainte de majorat. A i se propune să fie coproprietar cu Otilia,
era un mod de a i se recomanda căsătoria cu Otilia, căreia,
printr-o  abilitate  a  bătrânului,  i-ar  fi  constituit  el  însuși  dotă.
Felix se temu, și-n parte acesta era și adevărul, că moș Costache
construiește casa cu banii lui. A se căsători cu Otilia, a pune
toată energia lui la picioarele fetei, era năzuința lui cea mai
înaltă. Cu toate acestea voia s-o ia el pe Otilia, s-o cucerească.
Moș Costache părea a umbla să scape de Otilia, și asta era așa
de jignitor, încât Felix se gândi că, dacă fata ar ști că bătrânul,
dându-i-o de soție, a voit să-l păcălească, ea ar fi copleșită de
rușine  și  el  însuși  n-ar  mai  fi  fost  în  stare  să  suporte  jena  ei.
Ceea ce făcea bătrânul era mijloc sigur de a-i înstrăina, prin
ambiție,  pe  Otilia.
Moș Costache stricase toată grădina cu materialele lui, și
un copac, apăsat prea mult la rădăcină de cărămizi, începu să
se usuce. Verile sunt înăbușitoare și prăfoase la București, și tot
colbul  de  cărămidă  sfărâmată,  luat  de  vânt,  umplea  treptele
scărilor,  cercevelele  și  orice  ciubucărie  arhitectonică.  Apoi
bătrânul, grijuliu, nu lăsă lucrurile pe loc, ci le mișcă mereu.
Ca  să  nu  i  se  fure  cărămizile,  se  puse  să  le  care  el  însuși  în
fund, făcându-și fața spână aprinsă ca o figură de piele-roșie.
Grinzile le așeză peste cărămizi ca să le ferească pe acestea
de  ploaie,  apoi  găsi  că,  dimpotrivă,  grinzile  au  nevoie  de
uscăciune și duse pe cele mai scurte din ele în odaia de sus cu
materiale. Casa nu era prea solidă, și lui Felix i se păru într-o
noapte că aude pârâituri. Aprinse o lumânare și zări în perete o
crăpătură  lungă  și  zigzagată  ca  un  fulger.  A  doua  zi,  moș
Costache,  mobilizând  toată  familia,  cără  grinzile  într-o  șură
și-și  pierdu  restul  zilei  în  examene  amănunțite  ale  zidului
vătămat.  Ploaia  inundase  groapa  cu  var,  pe  care-l  stinsese,
prefăcându-l într-un lapte murdar. Toate aceste mici dezastre
nu  zdruncinară  fanatismul  constructiv  al  bătrânului.  Te-ai  fi
așteptat ca moș Costache să consulte un arhitect, să facă planuri
din vreme, însă nu făcea asta. Scoțând din dulapurile lui creionul
353
G. Călinescu
cel  mai  tocit,  își  făcea  singur,  pe  hârtie,  un  fel  de  schițe.  Se
exprimă limpede că arhitecții sunt niște hoți și că o casă trainică
se face cu un zidar bătrân, priceput, cum fusese făcută și casa
în  care  sta.  Un  italian  bătrân  fusese  chemat  odată  să  vadă
locul, și bătrânul îi împărtășise fel de fel de dorințe extravagante.
Bucătăria, locurile de confort, el le voia în fundul curții, fiindcă
zicea că așa e mai sănătos; în loc de mai multe camere, era
de părere că sunt de ajuns două, dar mari, care să ocupe tot
spațiul disponibil al unui apartament. Voia tavan cu grinzi, și,
în locul balconului, care ar fi putut să cadă, pălimar repetat și
la etaje. Pivnița ținea s-o facă nu sub casă, ci în fundul curții.
Zidarul ascultă aceste deziderate cu calm și înțelegere, fiindcă
era obișnuit să construiască locuințe nu după rațiuni estetice și
arhitectonice, ci după instrucțiile clienților. Moș Costache voia
să  facă  jos  prăvălii,  dar  pretindea  că  trebuiau  urcate  cu  cel
puțin trei sferturi de metru deasupra solului, ca să nu intre hoțul
de-a dreptul în prăvălie și să fure. Văzuse el o dugheană, în
tinerețe,  așa  înălțată  deasupra  pământului,  căreia  i  se  punea
ziua o scară de lemn în fața ușii. Dacă zidarul ar fi executat
planul oral al bătrânului, rezultatul ar fi fost comic. Însă nu-l
înfăptui, fiindcă moș Costache amâna lucrările pentru o dată
incertă,  pe  care  urma  el  s-o  fixeze,  după  studii  serioase  ale
prețurilor mâinii de lucru. În vară construiește toată lumea, așa
încât  salahorii  sunt  scumpi.  Toamna  târziu,  ei  sunt  însă  fără
lucru și sunt bucuroși să se angajeze și pe puțin. Mai ales moș
Costache își făcea acest calcul: „Angajez un zidar maestru cu
atât pentru toată durata lucrărilor, pe care le voi supraveghea
eu personal. Materialul îl cumpăr eu și nu dau decât unde văd
eu  că  este  nevoie.  Arhitectul  aici  te  fură.  Pentru  partea  de
salahorie angajez o familie întreagă de țigani. |iganul vrea să
rămână și el cu o mână de bani, să aibă peste iarnă. Oricât de
bine i-ar plăti un arhitect, ei nu sunt înlesniți, fiindcă trebuie
să-și cumpere hrană. Eu le dau atât la sfârșit (și moș Costache
gândea  o  sumă  înfricosător  de  minimă),  care  le  rămâne,  în
schimb vor avea hrană. Pun pe Marina să le gătească zilnic.
„Moș Costache începu să facă cumpărătiri de alimente, care
354
Enigma Otiliei
puteau să mire pe cei care-l cunoșteau zgârcit. Cumpără fasole
uscată, care vara nu se mai caută, linte, ceapă, costiță râncedă,
carne afumată (mai mult picioare, coaste și fălci), în care Marina
găsi viermi mici, albi. Bătând cuie în tavanul odăii, el își atârnă
alimentele, așteptând campania de lucru. În curând constată
că ele n-ar rezista până la toamnă, și atunci costița, ceapa și
celelalte  apărură  cu  exagerată  frecvență  la  masă.  Otilia,  de
obicei, aproape nu mânca nimic și privea bucatele ca pe niște
ciudate invenții nepotrivite omului (numai ciocolata îi plăcea),
iar Felix începu să vină acasă săturat din oraș.
Moș Costache, așa de discret în afacerile lui, veni la Felix
cu câteva coale de hârtie și felurite note de plată și însemnări
și-l  rugă  să-i  alcătuiască  o  listă  de  tot  ce  cheltuise  pentru
materiale. Felix i-o făcu, rămânând totuși mirat de scumpetea
articolelor. O cărămidă veche din demolițiuni costa aproape
cât și una nouă. Cum moș Costache nu arăta a fi omul ușor de
păcălit,  ignorant  în  asemenea  chestiuni,  ai  fi  fost  înclinat  să
crezi  că  socoteala  urmărea  să  înșele  pe  cineva.  Dar,  fiindcă
moș Costache însuși era cumpărătorul, problema rămânea fără
rezolvare.  Tot  Stănică  deschise  ochii  lui  Felix,  care  se  încre-
dințase că supărarea față de acesta e lipsită de orice eficacitate.
El arătase, cu solide argumente, care putea fi prețul întregului
material. Totul fusese cumpărat pe sume derizorii și, întrucât
privește  cărămida,  Stănică  se  jura  că  moș  Costache  a  luat-o
gratis.  Într-adevăr,  se  dărâmase  undeva,  prin  centru,  câteva
case vechi, în scopul de a se clădi un mare hotel. Întreprinzătorii
cumpărase locul cu un preț în care construcția veche intra prea
puțin. Dimpotrivă, zidăria îi încurca, fiindcă n-aveau unde s-o
depoziteze  și  transportarea  ei  i-ar  fi  costat  parale.  Ei  oferiră
cărămida gratis, cu condiția să fie ridicată numaidecât de pe
teren.  De  acolo  trebuie  s-o  fi  luat  bătrânul,  concurând  doar
câțiva  țigani,  care  luaseră  și  ei  cât  putuseră  căra  cu  mâna.
Varul, exagera poate Stănică, putea fi de furat. Cu bacșiș bun,
îndupleci numaidecât un țigan, de la binalele unde se consumă
mari cantități de materiale, să-ți scoată din groapă, peste noapte,
câteva zeci de kilograme de var. Ca să încredințeze pe Felix
355
G. Călinescu
și pe Otilia ce poate face un om îndrăzneț și cărpănos, Stănică
se  făcu  forte  să  le-aducă,  de  probă,  câte  ceva  din  toate.  Și,
într-adevăr, veni cu câteva cărămizi în sacul unui țigan, cu un
pachet de cuie, cu clei și alte lucruri. Le obținuse cu bacșiș de
pe  la  binale.  Ba  chiar  târziu  de  tot,  în  noaptea  zilei  în  care
Stănică  făcuse  demonstrația,  o  țigancă  aduse,  cu  de  la  sine
putere,  un  lighean  încărcat  cu  var  stins,  gros,  fiindcă,  zicea,
are nevoie de câțiva gologani. Moș Costache nu se miră de loc
de gestul lui Stănică, pe care nu-l întrebă de ce aduce cărămidă,
var  și  celelalte,  și  puse  numaidecât  stăpânire  pe  toate,  după
ce  smulse  lui  Stănică  mărturisirea  că  n-are  nevoie  de  ele.
Bătrânul veni din nou cu lista de materiale la Felix și-l rugă, de
vreme ce-o compusese el, s-o iscălească în josul paginii „ca să
știe  el  cine  i-a  făcut-o“.  Felix  o  iscăli,  dar  foarte  mirat  și  cu
aceeași neplăcere cu care semnase polițele.
Așa  precum  vorbise  vărului  său  Toader,  Stănică  se  socoti
dator să pună pe Felix în legătură cu Lili, nemaiîndoindu-se că
fata  trebuia  neapărat  să-i  placă.  Încercă  dar  să  convingă  pe
tânăr să meargă să i-o arate.
— Domnule, zise el, nu anticipez cu nimic și nu pretind
nimic. Am eu așa un gust, o slăbiciune de unchi, ce vrei! Vreau
să vezi o nepoată a mea, un crin de fată, s-o contempli ca pe-o
icoană,  fără  să-i  spui  o  vorbă,  și  să  pleci.  Atât  pretind.  Să
vedem, e numai amor propriu din partea mea, ori fata e o făptură
divină? Ah, iubitule, să nu fiu însurat, să nu fie legile omenești
la mijloc, pe Lili aș lua-o de nevastă. Să mă prostern înaintea
ei, să-i sărut numai vârful piciorului. Ce pieliță fină, ce râs, ce
nevinovăție!  Și  plinuță,  colo,  bine!  Păcat  că  ești  „angajat“,
insinua  Stănică,  c-ar  fi  pentru  dumneata  o  partidă  strălucită.
Tată-său vrea să dea așa pahar de cristal în mâinile unui tânăr
curat  la  suflet  și  la  trup,  cum  ești  dumneata,  de  pildă.  Are
avere, domnule (știu că dumneata ești idealist!), însă-ți spun,
are avere. Nu pretinde de la ginere nici o meserie; îi ține pe
amândoi tinerii ca pe niște cănărași în colivie. Oh, Doamne,
fă-mă iar tânăr! Văru-meu are moșie, îl știe Pascalopol, moară
mare mecanică, la Obor, e senator, e putred, dă-l dracului. Eu
356
Enigma Otiliei
ți-aș  spune  dumitale  un  lucru,  dacă  m-ai  înțelege  bine.  Un
tânăr  sărac,  cum  ești  dumneata,  în  definitiv,  căci  prea  bogat
nu  ești,  cu  inteligență,  cu  capacitate  de  muncă,  e  dator  să
pună mâna pe o fată cu zestre, să absoarbă ceva din averile
trântorilor, care n-au contribuit cu nimic pe altarul patriei. E
singurul  lor  mod  de  a-și  justifica  existența.  Dumneata  ești
speranța  țării,  savantul  de  mâine,  nu  trebuie  să-ți  irosești
tinerețea.  Probabil  că  iubești  pe  Otilia,  te  aprob.  Nu  te  uita
acolo la un cuvânt scăpat fără intenție. Otilia e o fată superbă,
dar e vorba, te iubește și ea, vreau se zic, te iubește cu aceeași
intensitate?  Se  poate  să  te  iubească,  dar  Otilia  e  sufletește
obosită,  blazată.  Zi  că  nu  există  Otilia  pe  lume,  dumneata
rămâneai  fără  dragoste?  Admit  că  Otilia  e  încântătoare,  dar
mai sunt și alte fete. De aceea îți spun: lasă-mă să te scot în
lume, să-ți arăt, fără obligații, o fată delicioasă. Hei, domnule,
adevărata dragoste e totdeauna a doua dragoste. Vrei să-ți mai
spun  un  lucru  secret,  ținând  seamă  că  ești  un  om  simțitor,
delicat? În inima Otiliei se dă o luptă grozavă între dragoste și
datorie: dragostea merge, nu mă îndoiesc, spre dumneata, iar
interesul ei e să-l aibă pe Pascalopol ca ocrotitor, fiindcă moș
Costache n-are să-i dea nimic, te-asigur eu, fiindcă nu-l lasă
soacră-mea. Îți repet: interesul și datoria, fiindcă bănuiala mea
este că Otilia (ești om serios? pot să-ți încredințez un secret?
adică,  propriu-zis,  o  prezumțiune  serioasă?),  ei  bine,  Otilia
trebuie  să  fie  fata  lui  Pascalopol!  Altfel,  cum  îți  explici
dumneata dragostea asta între o fată de nouăsprezece-douăzeci
de ani și un om în vârstă? Ei, și atunci, dumneata, dacă ar fi
așa,  vii  și  zdrobești  inima  unui  tată,  care  nu  poate  să  facă
mărturisiri.  Dar  să  ne  întoarcem  la  nepoată-mea.  Îi  zice  Lili.
Bre, să vezi fată modestă, bine crescută, rușinoasă, cultă, dar
nu  îndopată  cu  fel  de  fel  de  intelectualisme  de  astea,  care
strică  femeile.  Îți  fac  o  mărturisire:  Olimpia  mea  n-are  mai
nici o zestre, pot să zic, și e pretențioasă foc. În sfârșit, vreau
să vezi fata, m-am angajat, față de tată-său, că am să te prezint.
Firește,  nu  le-am  spus  nimic  de  chestiune.  Însă  sunt  și  eu
mândru, de, să arăt familiei ce rude am căpătat prin alianță!
357
G. Călinescu
Dacă  nu  m-oi  mândri  cu  dumneata,  cu  cine  vrei  să  mă
mândresc? Când poți să mergi, ori mai bine s-aduc fata aici?
Felix n-avea nici o repulsie principială față de necunoscuta
Lili,  dar  se  temea  de  gafele  lui  Stănică  și  de  atmosfera  de
vizită pentru pețit. Aducerea fetei acum, când Otilia era acasă,
nu o găsea nimerită. Îl rugă pe Stănică să lase asta pentru mai
târziu,  fiindcă  acum  era  încurcat  cu  examenele.  Stănică  nu
consimți, în ruptul capului, ci voi numai să știe când e acasă
Felix, hotărât s-o aducă pe fată dincolo, la Aglae, unde îl ruga
să-și calce pe inimă și să vină, dacă va fi chemat. Ca să scape,
Felix  făgădui,  crezând  că  Stănică  va  uita  chestiunea.  Dar
Stănică n-o uită, și peste câteva zile, când fu sigur că toți vor
fi acasă, veni mândru în trăsura lui Toader, cu Lili alături de el.
Fata  era  prietenoasă,  supusă  și  fără  ascunzișuri,  obișnuită  să
fie alintată, încât primi să vină, întocmai cum ar fi făcut o fată
liberă, din curiozitate. Stănică o prezentă cu multe preambuluri
Aglaei și celorlalți. Lili făcu o foarte bună impresie, din cauza
atenției cu care privea toate. Obișnuită cu bogăția, ea găsea
interes în orice lucru, oricât de ridicol, și, parte dintr-o modestie
înnăscută familiei ridicate de jos, parte din lipsă de gust, nu
făcea  observații  jignitoare.  Aurica  se  extazia  înaintea  ei,  și
Titi rămase prostit. Asta făcea plăcere lui Stănică, firește. Mai
puțin interes stârni fetei Titi, ferindu-se totuși de orice reacțiune.
Stănică era indiferent, în privința asta, întrucât adusese pe fată
în  vederea  lui  Felix.  În  fundul  sufletului  disprețuia  toată
progenitura  Aglaei,  și  o  clipă  nu  i-ar  fi  trecut  prin  minte  că
cineva în acea casă s-ar fi gândit la vreo nouă alianță cu familia
lui, prin Lili. Vesti dar pe Aglae că ține ca fata să cunoască pe
Felix și că acesta a consimțit să vină. Ca să se înlăture orice
neînțelegere,  ajutând  astfel  și  la  împăcarea  dorită  cu  moș
Costache, era bine ca Aurica sau Titi să se ducă  să-l cheme pe
Felix. Titi ridică din umeri încăpățânat, Aglae îi dădu ghes, și
Titi plin de rea-voință se ridică în sfârșit. Ieși în sală, apoi în
curte și se opri. Pe Felix nu-l putea suferi din cauza superiorității
care-l apăsa și-l încurca. De când urma la belle-arte, se mai
vindecase de această antipatie, judecând că el are un „talent“,
358
Enigma Otiliei
care-l ridică deasupra celuilalt. Sentimentul care îi opri picioa-
rele pe loc nu fu antipatia, ci gelozia. Era sigur că, dacă Felix
va veni, cu aerele lui distinse, cu figura lui regulată, va plăcea
fetei, așa cum plăcuse și Otiliei, și Georgetei. Titi fusese cuprins,
pe  dată  ce  zărise  pe  Lili,  nu  de  sentimentul  dragostei,  ci  de
dorința grabnică de a o lua de nevastă. Era decis, acum când
vedea  că  Aglae  se  ocupă  așa  de  generos  de  treburile  lui,  să
roage pe mamă-sa să facă tot ce-i stă în putință să i-o capete.
Deci  Titi  se  mișcă  greu  prin  curte,  apoi  intră  încet  de  tot  în
odaia lui, unde se unse cu cosmetic pe păr, ieși din nou, fără
grabă,  trecu  în  curtea  vecină,  dădu  un  ocol  așa  ca  să  nu  fie
observat  și  se-ntoarse  cu  întârziere  mare,  declarând  că  nu  e
nimeni acasă și că e aproape sigur că Felix a plecat în oraș.
Departe de a bănui manopera lui Titi, a cărui veste înveseli pe
Aglae,  Stănică  se  scandaliză.
— Nu se poate să nu fie aici! Nu se poate. Domnul Felix e
un tânăr serios. Când a spus o vorbă, e vorbă. Cel mult dacă s-a
dus pentru puțin timp. Aurico, du-te tu!
Aurica s-ar fi dus, fiindcă ar fi fost încântată ca Felix să ia
pe  altcineva,  așa  ca  Otilia  să  vadă  că  nu  este  numai  ea  pe
lume. Însă se crezu datoare, față de o domnișoară străină, să
dea dovezi de o mare pudoare virginală.
— Nu pot, Stănică, să mă duc, gândește-te și tu. Poate e
singur acasă, în odaia lui. Cum o să intru eu, o fată, la el?
Stănică, nervos, ieși din casă și se duse drept în camera lui
Felix, pe care-l găsi citind cursuri.
— Cum spune dobitocul ăla că nu ești acasă?
— Care dobitoc?
— Păi Titi, domnule. L-am trimis la dumneata să te cheme
și mi-a spus că nu te-a găsit.
— N-a fost deloc aici! se miră Felix.
Stănică, tenebros ca întotdeauna, găsi că se țese la mijloc
o  conspirație,  în  scopul  de  a  împiedica  o  legătură  așa  de
strălucită,  fără  să-și  închipuie  serios  că  Titi  ar  putea  să  se
gândească  la  Lili.
Felix  consimți  să  treacă  dincolo,  după  ce  se  consultă  cu
Otilia, spre a-și ușura conștiința. Lili nu i se păru extraordinară.
359
G. Călinescu
O  găsi  foarte  drăguță,  simpatică,  însă  lipsită  de  vioiciunea
nervoasă a Otiliei, de marele stil al acesteia. Se purtă cu ea cu
atât  mai  amabil,  cu  cât  nu  se  temu  că  trădează  nici  un  alt
sentiment  mai  sfânt.  Tocmai  această  purtare  tulbură  pe  Lili.
Până acum fata se jucase în libertate și vorbise de căsătorie ca
despre păpuși. Prin educația ereditară, simțurile ei erau coapte
de pe acum pentru dragoste, și căzu în ea cu aceeași repezi-
ciune cu care-i căzuse victimă Titi. Urmărea cu ochi umezi tot
ce spunea Felix, îl scruta cu supunere și duioșie, râdea când
râdea el și se întorcea ori de câte ori acesta o țintea în ochi. În
același  timp  Titi  simțea  leșinuri  când  o  privea  pe  Lili  și  ură
mocnită pentru norocosul la vorbă Felix.
Aglae făcu tot ce-i stătu în putință să orienteze pe Lili spre
Titi și să sfărâme convorbirea dintre Felix și fată. Întâi ordonă
lui Titi să facă fetei un portret frumos, așa cum știe el. Lili se
supuse  din  politețe  și  se  lăsă  așezată  în  semiprofil,  așa  cum
dorea Titi. Dar se plictisi numaidecât și întoarse capul mereu,
la orice cuvânt al lui Felix, încât Titi șterse de câteva ori schița
cu guma, până ce, vânăt la față de ciudă, o rupse bucățele și o
aruncă jos.
Lili privi foarte curioasă pe Titi și comise imprudența de
a-i spune:
—  Nu  trebuie  să  vă  enervați,  domnule,  mai  nimeni,  din
câți s-au încercat, n-au putut să-mi dea asemănarea.
— Eu reușesc, de obicei, foarte bine asemănarea, scrâșni Titi.
— Foarte bine reușește, aprobă și Aglae, ca un ecou.
Lili  însă  nu  auzea  nimic  și  umbla  cu  ochii,  blândă  ca  o
oaie bolnavă, după Felix. Prin limbuția lui Stănică, Lili află de
Otilia, care venise de la Paris, și puse întrebări lui Felix despre
ea. Aglae făcu încercări desperate să sfărâme convorbirea, aduse
dulceață,  cafele.  Stănică  lăuda  acum  zgomotos  pe  Otilia  și
demonstră că numai o astfel de fată superioară este vrednică
de prietenia Liliei. În cele din urmă, Stănică luă pe Felix și pe
Lili  și  trecură  dincolo,  la  moș  Costache,  spre  ciuda  Aglaei,
care nu-i putea urma. Titi, însă, se ținu după ei. Otilia făcu cea
mai bună primire blândei fete, stătu mâini în mâini cu ea, îi
360
Enigma Otiliei
cântă  la  pian,  mărindu-i  vibrația  sufletească,  pe  care  Lili  o
întrebuința toată spre a contempla pe Felix. Titi, uitat, încruntat,
privea muțește pe Lili. Stănică lăudă ditirambic, când pe Otilia,
când pe Lili, când pe Felix, nemaiștiind ce spune, ca de obicei,
făcând pe diabolicul cu sentimentalism. În sfârșit, se aprinse
atâta, încât își aduse aminte că Lili îi fusese încredințată ca un
„depozit sacru“ și că trebuie înmânată părinților. O conduseră
cu toții spre trăsură, și Titi încercă să se așeze cât mai aproape,
pe linia fetei. Lili plecă blând entuziasmată de Felix, pe care-l
visă  multă  vreme,  și  împărtăși  numaidecât  impresiile  ei
părinților, de față fiind și Stănică, care izbucni jovial:
—  Nu  v-am  spus  eu?  Felix  e  o  podoabă,  un  model  de
tânăr, e mândria mea, ciracul meu! Când a mințit vreodată
Stănică,  săracul?
Evenimentele care urmară nu mai îngăduiră lui Felix să se
gândească la Lili și la momentele acestui scurt episod. Dar în
casa Aglaei ura se dezlănțui din nou furioasă împotriva familiei
de dincolo, și intențiile de împăcare fură din nou abandonate.
Titi spusese întunecat, apăsat, ca atunci când vestea că e bolnav
de inimă și credea că are să moară, că el vrea de nevastă pe
Lili.  Aglae,  departe  de  a  se  mira  și  de  a  găsi  această  dorință
ridicolă și extravagantă, răspunse ambițioasă:
— |i-o dau de nevastă, să știu că mă tai în cuțite cu Costache!
Ocările împotriva Otiliei și celorlalți începură mai verzi.
Otilia era o „rafinată„ cu școală de la Paris, care atrăgea, cu
ajutorul „păcătosului de Stănică, fiindcă altfel nu pot să-i zic“,
fete  ca  Lili  pentru  Felix,  cu  care  voia  să  pună  la  cale  cine
știe ce matrapazlâcuri. Îl amețise și pe bătrân, care voia să le
facă casă la amândoi, ca să se dea peste cap. S-au mai văzut
femei care împing pe amanții lor spre căsătorii bogate, ca să
mănânce banii nevestelor împreună cu ei. Felix era un stricat
prefăcut,  care  știa  să  intre  pe  sub  pielea  oamenilor.  Toți
studenții  de  la  medicină  sunt  oameni  fără  rușine,  iar  Felix,
auzise  ea,  era  făcut  de  tată-său  cu  nu  se  știe  cine,  fiindcă
altfel nu se explică de ce l-a ținut tot printre străini. Deciziunea
ei era să nu-l mai prindă pe Felix prin casa ei să-i strice băiatul.
361
G. Călinescu
Câtă vreme Titi a avut de-a face cu Felix, se zăpăcise. Acum,
de  când  a  rupt-o,  și-a  venit  în  fire  și  ascultă  de  ea,  cum  se
cuvine unui băiat cuminte. O dorință are: să-l însoare pe Titi
cum  știe  ea,  și  apoi  să-l  pună  pe  Costache  la  respect  prin
tribunal, ca să vadă dacă este de tolerat ca un om bătrân să-și
risipească averea după gustul unei fete și al unui june, care
nu-i sunt copii, nici rude de sânge, nici nimic. O fată ca Otilia
merită să intre într-o casă de corecție, iar Felix trebuie trimis
la urma lui, nu să cheltuiască Costache cu întreținerea lui cât
nu ia din pretinsele venituri ale acestuia.
Blestemurile  acestea,  aprobate  cu  o  furie  mută  de  Titi,
fură produse în intimitate. Împotriva lui Stănică, Aglae căpătă
oarecare necaz, dar nu îndrăzni  să-i facă observații, fiindcă
de  delațiunile  acestuia  avea  nevoie,  și  apoi  acesta  era  un
consilier juridic, interesat personal la parte, căruia ea putea
să-i destăinuie toate dorințele ei, oricât de lacome. Pe care
avocat ar fi putut să-l întrebe cum să facă spre a moșteni un
frate, care nu vrea să-i lase averea? Stănică mirosi indispoziția
Aglaei și se supără el. Tot necazul lui de a fi făcut o căsătorie
săracă îl strânse de gât acum, și, cu o demnitate foarte distinsă,
începu  să  ocolească  pe  Aglae,  venind  ostentativ  numai  la
moș  Costache.  Stănică  simțea  amărăciunile  umui  romantic
în fața unui lac de munte, înconjurat de piscuri înzăpezite.
El, omul bun, care aducea pe Lili ca să fericească un tânăr,
care  se  interesa  de  afacerile  Aglaei,  deși  vedea  că  sunt
„imorale“, sub demnitatea lui, el, care luase pe Olimpia pentru
a  înălța  instituția  căsătoriei,  a  o  purifica  de  egoism,  tocmai
el era privit cu nasul sus. De acum încolo, nu se mai simțea
legat de nici o obligație și avea să-și vadă serios de propriul
lui  viitor.  Da,  e  adevărat  că  iubise  și  poate  o  mai  iubea  pe
Olimpia și că adorase pe Relișor, însă care e scopul nostru în
viață, mai presus de sentimentalisme? Să facem fii în dureri
(Stănică  se  gândea,  firește,  la  niște  dureri  morale),  să  dăm
țării copii pentru apărarea granițelor. Însă nu mai putea fi nici
o  îndoială.  Olimpia  nu  mai  era  capabilă  să-i  dea  alt  fiu,
mijloacele  ei  generatoare  erau  sleite.  Se  știe  că  Napoleon
362
Enigma Otiliei
și-a frânt inima și, pentru    a-și asigura un succesor, a divorțat
de Josefina. Ei bine, avea să facă și el acel gest sublim.
Stănică  nu  vorbi  nimănui  de  divorț,  dar  vorbi  de  cazul
lui Napoleon și al Josefinei, spre a vedea cum judecă lumea
gesturile  sublime.  Deveni  devotat  pentru  Otilia,  îi  făcu
mulțime  de  mici  servicii,  iar  lui  moș  Costache  începu  să-i
procure  materiale.  Îi  aducea  piroane,  vopselării,  pensule,
nimicuri dibuite, cine știe pe unde, dar pe care bătrânul le
primea  cu  mare  satisfacție.  Îl  întreținu  în  preocuparea
construcției,  comunicându-i  zilnic  prețul  varului,  al  cără-
mizilor,  al  cimentului.  Intră  prin  case  de  cunoscuți  și
semicunoscuți,  ca  să  afle  ce  se  mai  pune  azi  într-o  casă
modernă,  „fiindcă  am  un  unchi  care  construiește“,  și  des-
tăinui  lui  moș  Costache  misterele  arhitecturii.  O  casă  în
construcție,  clădire  mare,  destinată  unei  bănci,  prin  reaua
tratare a betonului, sau din alte cauze, se prăbuși. Stănică
anchetă foarte serios și pasionat pe lucrători asupra cazului,
ba  chiar  aduse,  după  o  tratare  cu  țuică,  pe  un  salahor  ce
ședea  prin  Antim,  la  bătrân,  și-l  puse  să  facă  teoria  artei
arhitectonice.  Moș  Costache  era  foarte  mulțumit  să  i  se
vorbească despre construcție, cu atât mai mult cu cât asta
ținea locul acțiunii înseși de a construi.
Era luna iulie, și Felix, după terminarea examenelor, visa
de-a  binelea  să  meargă  undeva  la  țară,  deși  nu  prea  știa
cum.  Otilia  nu  pomenea  nimic  de  vilegiatură,  abia  sosită
cum era din străinătate, mai ales că ea, neavând nici o putere
și nici un ban, aștepta totul de la întâmplare, ca un copil.
Întâmplarea  era  de  obicei  Pascalopol,  care  plecase  acum
pentru  câtva  timp  să  vadă  moșia.  Într-o  zi,  moș  Costache
invită pe Felix și pe Otilia să meargă în oraș, să se plimbe și
să mănânce, și le dădu în acest scop bani, atât cât nu scosese
niciodată din buzunar pentru atare lucruri. Spunea că are să
aducă un meșter constructor să facă unele măsurători și că
vrea să aibă liniște și să nu-i supere nici pe ei. O trimise și
pe  Marina  pe  la  cunoștințele  sale.  Stănică  spusese  tocmai
că  în  acea  zi  pleacă  la  Ploiești,  pentru  un  proces.  Stănică
363
G. Călinescu
însă  mințise  din  plăcere,  și  veni  pe  la  vremea  prânzului.
Găsi totul pustiu, și perdelele de pânză și de șipci trase peste
tot. Avocatul  se  apropie  tiptil  de  casă,  încercă  ușor  de  tot
clanțele  ușilor  din  față  și  din  dos  și  văzu  că  sunt  închise.
Dinăuntru auzi însă lovituri surde de ciocan. Se apropie de
fereastra  de  unde  se  auzea  zgomotul,  aduse,  tot  în  vârful
picioarelor,  un  scaun  din  grădină,  se  urcă  pe  el  și  privi
înăuntru prin interstițiile șipcilor transparentelor. Apoi se dădu
repede jos, puse scaunul la loc, și fugi iarăși, zâmbind ușor,
luând-o de-a dreptul spre oraș.
364
Enigma Otiliei
CUPRINS
XVIII
Pe la sfârșitul lui septembrie, într-o zi de arșiță tardivă, cu
vânt uscat înecăcios, moș Costache se împletici din mers, pe
când cotrobăia în curte printre cărămizile lui, și căzu moale
jos. Marina îl văzu din bucătărie și-și închipui că s-a aplecat
dinadins să vadă ceva. Așteptă să se ridice, dar moș Costache
întârzia. Atunci Marina se apropie tiptil de locul căderii, se
uită prudentă la bătrân, îl întoarse pe față și, văzându-l inert
și roșu la obraz, fugi repede înspre casă, dar mereu tiptil, ca
și când ar fi fost la mijloc un secret mare, și năvăli în odaia
lui  Felix.
—  Vino  repede,  zise  ea  în  șoaptă,  aproape  satisfăcută  de
senzația nouă pe care o încerca după atâta monotonie, a căzut
jos bătrânul, mi se pare c-a murit.
Felix  sări  săgetat  de  ceva  rece  și  se  năpusti  pe  scări  așa
de repede, încât Otilia, presimțind ceva, ieși speriată. Tânărul
nu putu să-i spună nimic, de emoție, deși după paloarea feței
își dădu seama că ea a înțeles. Se repezi la bătrân, îl descheie
la gât, ca să se afle în treabă, și observă că respira și gemea
cu ochii pe jumătate închiși, ca un om care simte o durere. Îl
ridică de jos, cu ajutorul Marinei, care îl luă de-a binelea în
brațe, atât era de ușor bătrânul. Voi să-l ducă înspre dormitor,
dar,  când  să  pășească  pragul,  moș  Costache  mormăi  destul
de distinct:
— Acolo! acolo! în sufragerie!
În sufragerie era o canapea lată, cu margini, ca un pat. Pe
ea, Felix așeză pe bătrân. Otilia își frângea încet mâinile privind
sfioasă  când  la  unul,  când  la  altul,  și  tremura.  Numai  când
bătrânul  începu  să  mormăiască,  zise  stins:  „Papa!“  Bolnavul
ședea  pe  spate  ca  un  om  care  a  luat  un  narcotic  greu  și  nu
365
G. Călinescu
poate  să  se  deștepte.  Cu  ochii  întredeschiși,  tulburi  privea
prostește în jurul lui, și cu mâinile se silea să găsească ceva în
jurul mijlocului. În sfârșit, izbuti să-și aducă aminte:
— Che-che...
— Cheile? înțelese Otilia. Sunt aici cheile, papa, și-i întinse
un inel încărcat cu chei, căzut jos de-a lungul pantalonilor, dar
ținut încă de mijloc printr-o curea.
Bătrânul  puse  mâna  avid  pe  ele,  le  vârî  greu  sub  pernă,
făcând  sforțări  de  a  înlătura  ajutorul  altuia,  apoi,  ca  și  când
misiunea lui ar fi fost îndeplinită, se lăsă în voia gemetelor și
somnolenței.
Felix își dădu seama că bătrânul avusese un atac. Cum nu
se pricepea încă în latura practică a medicinei, nu îndrăzni să
ia nici o măsură și fu de părere să se cheme repede un doctor.
Marina  fu  îndrumată  numaidecât  la  un  medic  de  pe  aceeași
stradă. Bătrâna rămase cam mirată de propunerea celor doi, cu
aerul de a le spune că sunt niște proști, ieși în curte bombănind,
mai  intră  în  bucătărie,  apoi  fără  nici  o  grabă  trecu  în  curtea
vecină.  Aglae,  aflând  accidentul  lui  moș  Costache,  căpătă
deodată fizionomia aspră a unui căpitan de vapor care comandă
în timp de naufragiu:
—  Aurica,  strigă  ea,  vino  repede,  că  i-a  venit  rău  lui
Costache! Chemă-l și pe Titi. Treceți dincolo, să nu fure vreunul
ceva. Marino! tu aleargă iute la Stănică. Să vie și el, și Olimpia
și să aducă doctorul pe care-l știe el. Ah! tocmai acum l-a găsit
și pe Costache. Sunt sfârșită. N-am pus nimic în gură de azi de
dimineață.
Aglae  bău,  la  repezeală,  puțină  cafea  și  apoi  trecu
dincolo, înconjurată ca de o gardă de Titi și Aurica. Bătrânul
era  mult  mai  limpezit  și  privea  numai  îngrijorat  spre
mobilele din casă.
— Ce-i cu tine, Costache? întrebă mai mult arogant decât
comiserativ  Aglae.  Te-a  pus  dracul  să  cari  cărămidă,  să  faci
casă, parcă n-aveai casă. Așa e când te iei după copii!
Aglae  întoarse  privirile  spre  Felix  și  spre  Otilia  și,  ca  și
când n-ar fi fost niciodată vreun conflict între ea și ei, întrebă:
366
Enigma Otiliei
— Dar voi ce faceți? Aici erați? Și ce-ai, Costache? continuă
ea, poate de căldură, c-a fost un zăduf groaznic! Ar trebui să te
sui în pat, ce stai aici, pe canapeaua asta?
Bătrânul gemu puțin și făcu doar din cap semn că nu vrea
să se miște de acolo.
— Trebuie să te dezbraci măcar, că te sufocă hainele!
Fără  să  mai  aștepte  aprobarea,  Aglae  îl  răsuci  ca  pe  un
copil și trase surtucul. Otilia se repezi să-i scoată ghetele cu
gumilastic,  uscate  și  încovoiate  de  vechime,  ca  niște  iminei
turcești. Picioarele lui moș Costache apărură înfășurate în niște
ciorapi de lână, de o grosime fabuloasă. Degetele mari tăiaseră
cu  unghia  vârfurile  și  ieșiseră  ca  două  ghemuri  de  ceară.  În
alte împrejurări Otilia ar fi râs, dar acum nu vedea și nu auzea
nimic, nimic. După surtuc Aglae îi trase pantalonii, de la capătul
de jos, cum ai scutura un sac, și bătrânul apăru în niște nădragi
largi de stambă colorată, legați jos, în lipsa șireturilor rupte, cu
bucăți de sfoară.
—  Poftim,  observă  Aglae,  cu  reproș,  uite  ce-nseamnă  să
n-ai o femeie de ispravă în casă! Așa te îmbrăcai tu altădată?
Otilia dibuise în dormitor și găsise o cămașă de noapte, de
pânză țărănească grea, afară din cale de lungă, în care, vârât,
chelul moș Costache semăna cu un faraon înfășurat în pânze
de  in.  I  se  aduse  și  o  plapumă,  și  Aglae  ridicase  perna  s-o
scuture și s-o umfle mai bine, când bătrânul scoase un țipăt:
— Che... che-i-le!
— Cheile, uite-ți cheile, aici (moș Costache întinse o mână
spre ele). Ar fi bine să mi le dai mie, să nu ți le fure cineva!
În curând sosiră Stănică, Olimpia și cu doctorul Vasiliad, și
odaia se umplu de inși. Atmosfera era înăbușitoare, fiindcă un
miros fetid venea din partea bolnavului. Otilia deschise geamul
de  perete.  Vasiliad  consultă  pe  bolnav  cu  superficialitate,  îi
luă pulsul, îl privi în ochi. Fața îi arăta neîncredere și plictiseală.
— Ei? Vasiliade, ce zici? întrebă, sugrumat de curiozitate,
Stănică.
— Deocamdată n-am ce să zic. Să stea liniștit și dacă se
poate să i se pună o pungă de gheață la cap. Atacul n-a fost
367
G. Călinescu
violent, de vreme ce nu și-a pierdut cunoștința. Să vedem mai
târziu, dacă poate vorbi, dacă n-are vreo parte paralizată.
— Doamne ferește, se-nchină Aglae, mai bine moartea decât
așa ceva! Poate un om paralizat așa să trăiască mult?
—  Depinde!  zise  doctorul,  cu  aceeași  strâmbătură  de
amărăciune.
— Ascultă, mă, Vasiliad, îl luă Stănică la o parte pe doctor,
fii om cum te știu, nu ne-ncurca cu vorba! Tu ce crezi, o duce,
sau moare? Să știm ce facem!
—  De  obicei  nu  prea  scapă  nimeni  la  vârsta  asta.  Mai  îi
vine alt atac, pe urmă. Depinde însă de constituție!
— A dracului e medicina asta a voastră, se scârbi Stănică,
nu știți nimic precis.
În sfârșit, Aglae se gândi să execute ordonanța doctorului
și, fiindcă Otilia insista să se cumpere pungă și gheață, întrebă
tare pe bătrân:
—  Costache,  unde  ții  tu  banii?  Să-ți  cumpărăm  gheață!
Dă-mi cheile!
Moș Costache holbă ochii și-și mușcă buzele, fără sunet.
Cu mâna strânse și mai tere cheile. Aglae întinse mâna și dădu
să i le apuce. Atunci, cu sforțare eroică, bătrânul se trase mai
spre fundul canapelei, bombănind:
— Nu-nu-nu v-vrreau gheață!
— Vorbește! observă Vasiliad.
Stănică făcu un gest de admirație și de ciudă:
— E pezevenghi rău moșul! Îl știu eu. E tare de tot.
— Dar, Costache, se răsti de-a binelea Aglae, trebuie bani
de cheltuială, de plătit domnul doctor, ce, vrei să plătesc eu?
Bătrânul, atunci, după îndelungă nemișcare, făcu semn cu
mâna spre Felix, care se apropiase de pat, ridică cheile și cu
mare  dificultate  alese  una  pe  care  o  arătă  acestuia  și,  cum
Felix voia să ia tot ghemul de chei, se împotrivi, de unde tânărul
înțelese că trebuie să scoată cheia de pe inel. Bătrânul încercă
să-i  explice:
— Și-șifonier... În sa-salon... e o cutie!
În vreme ce Felix se îndreptă înspre salon, Stănică se mișcă
să-l urmeze și chiar făcuse semn acestuia că vine și el. Olimpia
368
Enigma Otiliei
îi strică socoteala, fiindcă, fără nici un rost și fără să intuiască
situația,  îl  invită  să  stea  lângă  ea,  fapt  care  trezi  atenția
bolnavului.  Stănică  își  întârzie  dispariția,  ochind  mereu  ușa.
Felix  luă  pe  rând  fiecare  cutie  a  scrinului.  Una  era  plină  cu
cutii de chibrituri de formă cilindrică. Scuturând una din ele,
constată că sunt pline și că nu era cu putință ca bătrânul să fi
ținut bani în ele. Altă cutie era umplută cu ținte, printre care
înotau  câteva  piroane.  În  sertarul  de  sus,  Felix  descoperi
într-adevăr o cutie de tinichea din acelea pentru tutun, în care
se afla un morman de monede de toate mărimile. Se gândi câți
bani să ia, apoi se hotărî să ia cutia cu totul. Atunci zări sub
cutie un pachet de coale scrise, cusute printr-o sfoară roșie, în
chip  de  caiet,  și  cu  un  titlu  care-l  izbi,  cu  toată  graba  lui,
întrucât găsise acolo numele său. Scoase caietul și citi pe copertă
aceste rânduri:
Cont de cheltuieli ce-am făcut pentru minorul Felix Sima.
Învins de curiozitate, Felix depuse cutia cu bani pe scrin
și  întoarse  paginile,  oprindu-se  la  cea  din  urmă,  și  văzu
această socoteală. Pagina era împărțită în două printr-o linie
cu creion roșu, ca filele de registre, și printr-o contabilitate
empirică,  în  stânga  erau  însemnate  primirile,  iar  în  dreapta
cheltuielile.
Primit la 3 ianuarie a.c., lei 2.000
de la Banca „Naționala” dobândă 4%
asupra capitalului depus de lei 50.000.
Primit în cursul lunii aprilie, după
contracte, pentru prăvălia mare 1.000
lei  pe  șase  luni  pentru  celelalte  două
prăvălii  câte  800  lei  pe  șase  luni.
Primit chiria de la etaj unu 350 lei
pe  trei  luni.
Primit chiria de la etaj doi 300 lei
pe  trei  luni.
Ianuarie.
Chirie pentru cameră, încălzit-------------------80
Spălat----------------------------------------------------10
Dat în mână pentru teatru-------------------------20
Dat în mână pentru buzunar---------------------100
Cumpărat instrument chirurgical-----------------10
Adus doctor, fiind băiatul bolnav----------------20
Haine, rufărie------------------------------------------120
Masa zilnică a 10 lei-------------------------------310
670
Februarie.
Chirie pentru cameră, încălzit-------------------80
Masa zilnică a 10 lei-------------------------------280
Spălat----------------------------------------------------10
Dat în mână pentru buzunar---------------------120
Împrumutat-------------------------------------------200
Mănuși--------------------------------------------------20
Reparațiuni în odaie---------------------------------60
770
369
G. Călinescu
Martie.
Chirie pentru cameră, încălzit-------------------80
Masă a 10 lei pe zi---------------------------------310
Supliment seara---------------------------------------100
Dat bani nevoi tinerești----------------------------200
Doctorii-------------------------------------------------20
Voiaj Iași pt. vederea casei----------------------100
Batiste---------------------------------------------------30
Pardesiu-------------------------------------------------40
1080
Aprilie.
Chirie pentru cameră, încălzit-------------------80
Materiale pentru construcții--------------------2142
Felix rămase cu gura căscată, uimit, pe de o parte, de venitul
cel  mare  pe  care-l  avea,  vreo  opt  sute  de  lei  lunar,  sumă
considerabilă pentru acea vreme, și scandalizat, pe de alta, de
socoteala încărcată. Avea un venit de ministru, și moș Costache
își  pusese  în  cap  să-l  facă  să  irosească  pentru  mizerabila
întreținere tot acest venit. Nu credea să se cheltuiască în casă,
pentru coșniță, mai mult de doi lei pe zi, poate cu mult mai
puțin. O pâine costa douăzeci și cinci de bani și o para, carnea
vreo optzeci de bani. Nu i se dăduse niciodată bani de teatru,
sau bani de buzunar, nu i se cumpărase nici un pardesiu. Hainele
le  luase  cu  banii  împrumutați,  însă  pe  poliță.  Instrumentul
chirurgical  fusese  inventat.  De  asemenea  boala,  doctoriile,
doctorul, călătoria la Iași, batistele. Râse de cuvântul „încălzit“
pe aprilie, fiindcă nu se mai făcea foc din martie, cu tot frigul.
Dar scandalul nemaiauzit erau cei 2142 pentru materiale de
construcții.  Care  construcție?  Prin  urmare  cuiele,  țintele,
cărămizile  vechi,  grinzile,  toate  erau  în  contul  lui.  Bătrânul
făcea o casă pe spinarea lui și nu se știa dacă pentru el. Amețit
de descoperire, Felix uitase pentru ce venise aici și că bătrânul
e bolnav și se gândea să facă scandal. Contul scris cu felurite
cerneluri nu era terminat. Alături, Felix dădu de un pachețel
de  hârtii  soioase,  pe  care  erau  însemnate  cu  creion  chimic
felurite cifre cu o dată și o justificare. De pildă: 10 mai, masă
cu prăjituri 12 lei; 11 mai, bani de cinematograf 10 lei; 12 mai,
cuie mari 20 lei. Erau note ce urmau să fie trecute mai târziu
în cont. Era, dar, foarte adevărat ce spunea Stănică: bătrânul
370
Enigma Otiliei
era un pezevenghi. Trânti contul la loc și împinse cutia, când
glasul autentic al lui Stănică se auzi în spatele lui:
— Ai găsit ceva, șmechere? Are parale moșul? Lasă-mă să
mă uit și eu.
După o scurtă meditație, Felix întoarse cheia în broască și
zise hotărât:
— N-are nimic decât cutia asta cu bani mărunți. Încolo, tot
cutii de chibrituri.
—  De  la  tutungerie,  desigur,  observă  Stănică,  aparent
convins, îți spun eu că are tutungerie, pe numele altuia.
Felix, devenit matur prin experiență, găsise că era și rușinos,
și primejdios ca altcineva să știe cât venit are el și cum îl fura
bătrânul. În curând avea să fie major și avea să scape de toate
mizeriile astea. Cu astfel de venit putea să trăiască în străinătate,
oriunde,  consacrându-se  științei  numai  pentru  glorie.  Când
revăzu pe moș Costache întins pe spate, respirând greu, uită de
toată dușmănia. Otilia avea un aer atât de rătăcit, părea atât
de străină în acea casă, încât fu cuprins de milă. Nu. Providența
avusese  grijă  de  el  și-i  dădu-se  un  tată  bun  și  mijloace  de
existență  pe  care  nu  le  meritase.  Bătrânul  îi  risipise  venitul,
dar nu se atinsese de capitalul lui. Trebuia prin urmare să fie
calm, chibzuit, acum în aceste împrejurări grele, spre a putea
să dea tot sprijinul Otiliei. Fata era mândră, și cu un cuvânt
greșit putea s-o jignească.
Bătrânul  luă  cutia  cu  mâna  stângă.  Dreapta  nu  putea  s-o
ridice decât cu greutate, și atunci cei din odaie observară că o
ușoară  paralizie  îi  ținea  acest  braț.  Chiar  și  un  colț  al  gurii
avea mușchiulatura puțin ruptă, căzută în jos, trăgând puțin și
o pleoapă. Cu mâna tremurătoare, moș Costache căută orbește
în cutie, găsi o monedă de cinci lei, o lăsă repede din mână și
scoase o băncuță pe care o întinse.
—  Ce  vrei  să  fac  cu  băncuță  ta?  se  răsti  Aglae.  Trebuie
parale pentru doctorii, pentru domnul doctor.
Stănică se repezi lângă bolnav.
— Lasă, moș Costache, că iau cât trebuie. Uite atât, ajunge
pentru  gheață  și  pungă  (și  scoase  câteva  piese  de  cinci  lei).
371
G. Călinescu
Uite, Vasiliad, îți dau zece lei, că doar ești doctor de casă, nu
vrei să jupoi lumea (Stănică mai scoase încă patru piese, dând
numai două doctorului).
Bolnavul, văzând că cutia se ușurează, gemu și începu s-o
tragă, izbutind s-o vâre sub plapumă. Stănică scoase zece bani
și-i întinse Marinei, căreia îi spusese mai încet:
—  Du-te  la  farmacistul  din  Rahova,  îl  știi  dumneata,  și
spune-i că l-a rugat domnul Rațiu să-i împrumute, ai auzit?
să-i împrumute o pungă pentru gheață. Și uite zece bani să
iei  gheață.
Încetul  cu  încetul  toți  se  așezară  pe  ce  găsiră,  ca  niște
musafiri, uitând aproape de tot de moș Costache. Stănică zise
lui Vasiliad, care făcuse gestul să plece:
— Stai, mă, unde pleci, parcă te-așteaptă droaia de clienți.
Stai aici, ca medic al casei, să vezi cum îi merge bolnavului,
doar  nu  suntem  oricine.  Te  plătim  (și  mai  încet),  nu  fi  prost,
Vasiliade, te punem la cont.
Marina  aduse  gheața  și  o  pungă,  și  în  curând  chelia
bătrânului primi o scufie răsucită, căpătând o demnitate ridicolă.
— |i-e bine așa? întrebă Aglae.
— Bi-bine! mormăi Costache.
— Acum ce să mai facem? întrebă Aglae.
— Nimic, răspunse doctorul. Liniște și altceva nimic. Natura
lucrează singură.
Stănică pufni în râs.
— Aveți și voi doctorii formule. Natura lucrează (în șoaptă)
pentru moștenitori.
Otilia se simțea așa de rău de oboseală și zbucium, încât
Felix o trase lângă fereastră și o strânse afectuos de braț.
— Fii tare, Otilia, sunt prietenul, sunt fratele tău!
Stănică,  văzându-l,  făcu  cu  ochiul  celorlalți,  cu  adânci
înțelesuri.
—  În  definitiv,  mamă,  zise  Aurica,  noi  ce  mai  stăm  aici?
Trebuie  să  fie  ceasul  trei,  nimeni  n-a  mâncat.  Moș  Costache
stă și singur, doar e aici Otilia, e Marina, domnul Felix.
Aglae luă o figură solemnă.
372
Enigma Otiliei
— Aici e casa fratelui meu, și eu sunt unica lui soră. Nimic
nu se mișcă aici în casă și nimeni nu s-atinge de nimic. Trebuie
să  stăm  aici  să  păzim,  n-o  să  lăsăm  în  casă  un  bolnav  fără
simțire, care nu vede, n-aude, cu străini în casă.
— Aud! zise bătrânul așa de stins, încât nu-l înțeleseră toți.
— Zice c-aude, mamă! interpretă Olimpia.
— E pezevenghi! explică Stănică doctorului.
— Mamă-soacră, toate bune, dar mie mi-e foame! Vrei să
fac  de  veghe  nemâncat? Adu  ceva  aici,  la  botul  calului.  Voi
n-aveți nimic aici, nu gătiți? se adresă Stănică Otiliei, care îl
privi speriată, umilă.
Nemaiașteptând  răspunsul,  Stănică  începu  să  caute  prin
dulap,  trântind  ușile.  Găsi,  împinse  în  fund,  sticle  cu  vin
înfundate, prăfuite, o sticlă de lichior și un salam bine uscat,
neînceput.  Erau,  probabil,  daruri  de-ale  lui  Pascalopol.  Toți,
afară de Felix și Otilia, se așezară foarte bine dispuși în jurul
mesei, iar Olimpia se apucă să taie tacticos salamul.
— Taie-l mai gros, protestă Stănică, să simți ce muști.
Olimpia  tăie  o  felie  groasă,  pe  care  Stănică  o  și  înhăță,
mâncând-o fără pâine.
— îsta e salam de Sibiu veritabil, salam fin, de unde naiba
l-aveți,  Otilio?
Fata dădu din umeri, iar Olimpia făcu observație lui Stănică:
— Nu fi lacom, ce Dumnezeu, îl înghiți cu pieliță cu tot.
— Un tirbușon, comandă Stănică, ca un client de restaurant.
Marina, veselă, ca la o schimbare de stăpân, se repezi la
bufet și scoase un tirbușon cu vârful puțin rupt.
—  Bine,  moș  Costache,  mustră  Stănică  de  la  masă  pe
bolnav, ai dumneata așa vinuri în casă și nu ți-ai luat un tirbușon
ca lumea?
Bolnavul trona pe spate stupid, sub căciula de cauciuc, care,
fiind  puțin  spartă,  lăsa  să  se  scurgă  pe  fruntea,  ochiul  și  un
obraz  al  lui  un  fir  de  apă  care  se  prelingea  apoi,  făcând  la
rădăcina perilor stufoși de pe piept un smârc. Dopul pocni și
vinul începu să gâlgâie roșu, ca un sânge închegat, în paharul
lui  Stănică.
373
G. Călinescu
— Ce umblați cu scârbe de-astea mici, strigă acesta, dați
pahare  de-ale  mari  de  cristal,  să  simt  gustul  vinului!  Iiih,  ce
aromă, ăsta e Bordeaux veritabil, Bordeaux din cel mai fin. De
unde-l aveți, Otilio?
Fără să mai aștepte răspunsul, Stănică turnă în pahare la
toți.  Convivii  ridicară  întâi  paharul  în  sus,  cu  gândul  de  a
ciocni,  apoi  o  oarecare  rușine  îi  reținu,  și  băură  în  tăcere.
Olimpia  făcuse  un  morman  de  felii  de  salam,  și  comesenii
luau acum pe tăcute și mâncau. Vasiliad înghițea ca un lup,
aplecat asupra farfuriei.
Aglae, zărind pe Otilia și pe Felix, deveni caritabilă.
—  Tu,  Otilio,  nu  mănânci?  și  dumneata,  domnule  Felix?
doar n-o să stați nemâncați?! Ce-o fi o fi, acum, să fim tari.
Stănică  se  sculă,  galant,  de  pe  scaun  și  merse  să  dea
brațul  fetei.
— Otilio, scumpo, fă-mi plăcerea, tu nu vezi ce e pe noi?
ce, tu crezi că noi nu știm ce e durerea? parcă pe noi nu ne
doare  că  moș  Costache  a  mu...  vreau  să  zic  e  bolnav?  Da’
lasă,  bun  e  Dumnezeu,  s-o  alege  într-un  fel.  Vino  la  masă,
întremează-te!
Otilia  făcu  cu  mâna  un  gest  de  apărare  atât  de  sălbatic,
încât avocatul renunță la rolul de conducător al fetei și îndemnă
pe Felix, nu fără ironie:
—  Spune-i  dumneata,  domnule,  fă-o  să-nțeleagă,  știu  că
v-aveți bine!
Otilia plecă sus în odaia ei, iar Felix mai rămase, nefiind
încă  hotărât  asupra  atitudinii  pe  care  trebuia  s-o  ia,  fiindcă
era  încredințat  că  se  cădea  să  apere  pe  moș  Costache,  cât
trăiește,  cu  toate  păcatele  lui,  și  asta  în  vederea  Otiliei.
Stănică  îi  întinse,  galeș,  un  pahar  de  vin  și-i  zise,  cu  aerul
unei  ființe  irezistibile:
— Domnule Felix, te rog eu, pentru mine!
Felix luă paharul, gustă puțin din vin și, văzându-i culoarea
de sânge, fu străbătut deodată de un gând: în cazuri de acestea
de congestie se lasă sânge. Își spuse părerea către Vasiliad, și
acesta, puțin încurcat, recunoscu:
374
Enigma Otiliei
— Da, într-adevăr, am fi putut să-i lăsăm puțin sânge, dar
n-am  lanțetă  pentru  flebotomie.  Dacă  vreți,  trimitem  servi-
toarea s-aducă.
— Fugi, domnule, de-acolo, se dezgustă Stănică, cu sângele.
Tocmai acum la masă! Fleacuri! Asta poți s-o faci mai târziu,
încolo, nu i-au pus gheață la cap? El n-are sânge, și vrei să-i
mai  iei!  Asta-i  dureros,  domnule,  lăsați  omul  în  pace.  Auzi,
moș Costache, vrei să-ți lase sânge, să te doară?
— Daa! răspunse limpede și văietător bătrânul.
— Ei, asta-i, rezistă Stănică, lasă că știm noi mai bine ce-ți
trebuie. Mai târziu, încolo.
Apoi Stănică deveni nemulțumit de mâncare:
— Frate, la așa vin, n-ajunge uscătura asta. Aș mânca ceva
picant,  ceva  extraordinar,  ce  zici,  mamă-soacră,  mirosea  a
varză la dumneata azi.
— Păi, am făcut niște sarmale cu varză nouă, acrită!
— Bravo, ura, să vie! strigă nebunește Stănică; aducând-și
însă  aminte  de  bolnav,  coborî  glasul:  Oare  credeți  că-l
supără gălăgia?
Doctorul dădu din umeri. Aurica scoase farfurii și tacâmuri
din  bufet  și  așeză  masa,  liniștită,  ca  pentru  un  festin.  Aglae
dădu instrucțiuni Marinei să ceară mâncările de dincolo. Felix,
scârbit, plecă și el sus, în căutarea Otiliei. La jumătatea scării
se răzgândi, ieși în stradă și plecă înspre Sfinții Apostoli, unde
știa că este o cofetărie. Voia să cumpere ciocolată pentru Otilia.
Comesenii începură să mănânce cu poftă, clipocind furculițele.
Odaia  se  umpluse  de  miros  de  varză  acră  și  de  bâzâitul
conversației  mărunte,  care  se  părea  că  tulbură  pe  bolnav,
deoarece se mișca înspre perete.
— Oare lui moșu, întrebă Aurica, cu gura plină, nu-i dăm
nimic de mâncare?
— Nimic deocamdată, dimpotrivă, ar trebui... (doctorul lăsă
fraza în gol).
—  Mâncarea  prea  multă  strică,  demonstră  Stănică,  bine-
înțeles,  de  la  o  anumită  vârstă.  Eu  îmi  mai  dau  zece  ani  de
viață  normală,  și  pe  urmă,  adio,  mâncare,  adio,  femei!
Abstinență totală. Călugării cum trăiesc?
375
G. Călinescu
— Domnule doctor, întrebă Aglae, am făcut injecții cu iod
toată vara, ce zici, merge să fac și iarna?
— Nu sunt de părere, iarna iodul dă accidente, iodisme!
Satisfăcută,  Aglae  se  întoarse  cu  gura  spre  farfuria  ei.
Bolnavul,  iritat  de  zgomot  și  de  mirosul  de  mâncări,  gemu.
Aglae întoarse capul și, cu gura plină, zise:
—  Ce  ai,  Costache?  Te  doare  ceva?  Aurico,  du-te  tu  și-i
îndreaptă punga de gheață.
Aurica  se  duse  lângă  bătrân,  care  o  privi  fix,  cu  ochi
dușmănoși și aproape limpezi, fără să spună totuși nimic. Cu
mâna liberă cercetă pe sub pernă și-și trase cheile mai aproape.
După ce se asigură de prezența lor, întrebă încet:
— Fe-Felix uunde-i? Fe-Felix!
— Nu știu, moș Costache, a plecat!
— Lasă-l pe Felix acum, interveni Aglae, ce-ai cu el? Tu stai
liniștit, acolo, ca un bolnav, să nu-ți cadă gheața de la cap.
În timpul acesta, Felix venea aproape gonind cu pachetul
de  ciocolată,  meditând  pe  drum  ce  trebuia  să  facă.  Starea
bătrânului  i  se  părea  gravă,  și  situația  în  casă  foarte  tulbure.
Întrucât îl privea, mai avea câteva săptămâni până la majorat
și ar fi răbdat până atunci. Dar Otilia era dușmănită de Aglae
și putea, în cazul morții bătrânului, să fie oricând izgonită. Îi
lăsase  bătrânul  ceva  prin  testament  sau  nu  făcuse  nici  un
testament? Și dacă făcuse testamentul, Stănică și cu toată liota
ar fi putut să-l caute și să-l fure. Avea ceva bani în buzunar,
s-ar fi prezentat la tribunal într-un caz fatal, luând informații
asupra consiliului de familie care-l tutela și pe care nu-l aflase
niciodată și apoi s-ar fi pus la dispoziția Otiliei. Care era însă
modul  de  a  face  pe  Otilia  să  primească  asemenea  ocrotire,
fără să se supere? Găsi pe Otilia ghemuită pe sofaua ei, mușcând
nervos din vârful unei batiste de dantelă. Felix desfăcu pachetul
de  ciocolată,  rupse  o  bucată  și-o  întinse  fetei,  care  o  luă  în
tăcere  și-ncepu  s-o  ronțăie.  Mici  lacrimi  i  se  rostogoleau  pe
obraz. Neștiind cum să înceapă vorba, Felix întrebă:
— Otilia, ce gândești tu acum, de ce plângi și nu spui nimic?
— Papa moare!
376
Enigma Otiliei
— Poate că nu, cred că e în afară de vreun pericol imediat.
— Toți cei care s-au strâns în jurul lui n-au nici un interes
să-l scape, nu-i dau nici un ajutor.
— Și eu am impresia asta, îți mărturisesc. Din păcate, sunt
prea novice în medicină, ca să am curajul să iau o inițiativă.
Cunoștințele  mele  sunt  teoretice.  Am  putea  să  chemăm  un
doctor mare.
— N-au să-l lase să vină.
—  E  posibil.  M-aș  duce  să  chem  pe  Weissmann.  E  mai
mult  un  autodidact  și  un  empirist  decât  un  student,  fiindcă
abia e în anul întâi, dar are o practică de adevărat intern. El
ar vedea, fără să-l bănuiască Stănică, și pe urmă am consulta
amândoi un doctor.
Otilia aprobă din cap, cu puțină încredere.
—  Otilia,  zise  Felix,  tu  nu  pui  nici  un  temei  în  mine.  Ai
spus  că  mă  iubești  și  că  ai  fi  gata  să  te  căsătorești  cu  mine,
când ai fi sigură că nu-mi strici viitorul. Poate n-ar fi momentul
să-ți  spun  acum  asta,  dar  în  ce  chip  să-ți  arăt  devotamentul
meu  fără  să  te  jignesc?  Vreau  să-ți  fiu  un  logodnic,  iar  dacă
vrei, numai un frate. Am văzut întâmplător că am un venit de
zece  mii  de  lei  pe  an.  Aproape  n-aș  mai  avea  nevoie  să
muncesc, dacă n-aș fi ambițios. Viitorul nu mi-l strici în nici un
caz, fiindcă alături de tine aș munci și mai viguros. Vreau să ai
încredere în mine, să nu te mai simți așa de singură.
— Am încredere în tine, zise Otilia, dar mi-e milă de papa.
Cu el am trăit de mică în această casă, și mă-ngrozește ideea
că toate astea au să se sfărâme.
— Nici eu, Otilia, nu am pe nimeni, cum vezi; de aceea aș
fi vrut să fim amândoi alături.
— Felix, zise Otilia, reluându-și vechea ei ținută hotărâtă,
țin la tine și aș dori ca toate dorințele tale să se realizeze.
Acum nu am puterea să-ți spun nimic în privința asta. Ești
bun la suflet și vrei să mă aperi, însă tu însuți ai nevoie de
un ocrotitor. Afacerile tale pot fi încurcate, bietul papa e un
om cam întortocheat și tăcut. Vrei să te trezești cu cine știe
ce  greutăți?
377
G. Călinescu
— Îți mărturisesc, zise Felix, că am zărit la moș Costache
niște socoteli, din care urmează că cheltuiesc cam o mie de
lei pe lună și construiesc o casă cu cărămizile din curte.
— Dragă Felix, sunt sincer rușinată de chestiunea asta. Te-am
prevenit că papa e un om ciudat, cu unele cusururi. Și eu am
suferit  multe  și  sunt,  din  cauza  asta,  cum  mă  vezi,  plină  de
capricii, dar pe papa îl iubeam. Mă iubea în felul lui, cum te
iubea și pe tine. Papa a furat averea mamei și ciupește din a
ta, și ne iubește cum știe el. Tanti Aglae nu mi-a luat nimic,
dar mă urăște. Și tu ai nevoie de un ocrotitor. Stănică e șiret, se
vâră în toate, și aici e nevoie, pentru tine, numai pentru tine,
de un om cu prestigiu, cu legături. Nu te supăra, îți jur că e în
interesul  tău,  nu  face  nici  o  interpretare,  du-te  pe  furiș  la
Pascalopol și spune-i să vină aici ca din întâmplare; te rog.
— Mă duc! zise decis Felix.
Otilia  îl  sărută.  Felix  își  luă  pălăria,  se  dădu  încetișor  pe
scară și ieși în stradă prin curtea casei Aglaei, care era pustie.
Pe  drum  trebui  să  recunoască  cum  că  Otilia  avea  dreptate.
Numai prin Pascalopol putea da lui moș Costache o mână de
ajutor. Pretențiile lui de a ocroti pe fată erau copilăroase, dar și
tiranice,  fiindcă  încercau  să  înlănțuie  prin  obligație.  Pe
Pascalopol  îl  întâlni  pe  scară,  tocmai  când  acesta  pleca.
Moșierul rămase consternat de știre și invită pe Felix înăuntru.
— E rău? Își păstrează cunoștința? Vorbește?
—  E  conștient  și  spune  puține  cuvinte.  Mi  s-a  părut  mai
mult că se ferește de ceilalți.
— Bietul Costache! zise Pascalopol plimbându-se încoace
și-ncolo. Trebuie să chemăm un doctor, dar să facem așa, să nu
bage de seamă Aglae că ne amestecăm intenționat în treburile
ei. Domnule Felix, ești un tânăr inteligent, în pragul majoratului,
știu  că  ții  la  Otilia,  în  privința  căreia  ți-am  arătat  sincer
atitudinea mea, te rog să-mi ajuți să te ajut. Dumneata însuți,
în cazul când s-ar prăpădi bietul Costache prea curând, ai nevoie
de asistență. Voi pune avocatul meu, fiindcă de altfel îți cunosc
situația. Probabil că Costache a făcut puțin abuz cu veniturile
dumitale, dar în ce privește administrarea lor te asigur că ți-a
378
Enigma Otiliei
apărat  bine  interesele.  Costache  era  puțin  cam  avar,  însă,  în
fond, om de treabă. De Otilia mi-e teamă. Dumneata o cunoști:
e o fată mândră, independentă. Ea primea oarecare daruri ca
de la un prieten vechi al casei, dar mi-ar fi greu s-o umilesc,
impunându-i-le acum. Pot eu, om în vârstă, să-i insinuez că aș
lua-o  în  căsătorie?  Acum,  când  Otilia  ar  fi  singură,  ar  fi  o
dureroasă,  o  penibilă  constrângere.  Dumneata  ca  tânăr  ai  fi
față de ea în altă situație, firește...
— Însă și eu, spuse Felix, cu capul în jos, împărtășesc părerea
dumitale, că acum orice atenție ar fi o abuzare de situația ei.
—  Atunci?  Bineînțeles,  sper  ca  bietul  Costache  să  scape.
Poate că chiar s-a gândit să-i aranjeze viitorul. Să ne gândim
întâi la un doctor. Stai să văd.
Moșierul merse la telefon, ceru pe doctorul Stratulat, care
răspunse,  îi  expuse  cazul  (se  vedea  din  convorbire  că  e  un
prieten intim al lui Pascalopol) și-l întrebă dacă putea să vie
să-l ia cu trăsura pe la orele șase.
—  Așa?  Perfect.  Atunci  viu!  încheie  moșierul,  agățând  la
loc receptorul.
—  Iubite  domnule  Felix,  dumneata  te  duci  înainte  și  te
prefaci că nu te-ai întâlnit cu mine, afirmând însă că tocmai
eram azi așteptat de Costache. Eu mă fac că vin cu doctorul
Stratulat întâmplător, și, dacă vedem că e posibil, îl ducem pe
Costache la un sanatoriu, ca să fim siguri că e bine îngrijit și să
scăpăm pe biata Otilia de atâta zbucium.
Felix plecă, cu gândul de a se îndrepta repede spre casă,
spre a nu lăsa pe Otilia singură. Își aduse aminte de Weissmann
și simți că spiritul lui săritor i-ar face bine. Știa că se mutase și
șade acum prin jurul străzii Labirint. Găsind adresa însemnată,
se urcă într-o trăsură și în curând se găsi în stradela cu pricina,
în  care  nu  se  aflau  decât  maghernițe  cu  aspect  de  prăvălii,
nemaifolosite,  și  o  singură  curte  mare  ca  de  han  vechi  cu  o
casă în chip de potcoavă, cu etaj. Părea un hotel sau o casă de
raport, și era de o murdărie înspăimântătoare. În mijlocul curții
ședeau îngrămădite mormane de gunoaie. Câini și copii alergau
printre ele. Câte un geamlâc cu ochiuri sparte înconjura fiecare
379
G. Călinescu
rând,  susținut  pe  stâlpi  putrezi  și  unsuroși.  După  oarecare
dibuire,  Felix  urcă  niște  scări  de  lemn  murdare  și  se  trezi  în
geamlâcul de sus în care se juca, alergând cu mult zgomot, o
droaie  de  copii  jerpeliți.  Podișca  răsună  grozav  la  pași,  și
coridorul mirosea pătrunzător a excremente. Felix ar fi voit să
plece, spre a nu fi prins de Weissmann, atât de  umilitoare i se
părea  situația,  însă  câteva  capete  ieșiră  la  o  ușă.  O  femeie
tânără  despletită  înainta  de-a  binelea,  arătându-și  picioarele
goale. Un evreu bărbos, mai mult bătrân, îi strigă:
—  Intră  înapoi,  Fany,  de  ce  ieși  dacă  tu  n-ai  pantofi?  Ce
să-ți  fac  eu  dacă  n-ai  pantofi?  Ce  să  caute  domnul?  întrebă
apoi bătrânul pe Felix, în vreme ce numeroase capete apărură
de jur împrejur la ușile și ferestrele din geamlâc.
— Căutăm un domn student Weissmann...
— Ha, ha, Weissmann, este, este Weissmann, stă acolo în
capăt, cu mătușă, pot s-o chem, că el acum e dus. Dar are să
vină, sigur că are să vină.
Vesel că nu-l găsise, Felix protestă:
— Nu e nevoie!
— Dar nici cum vă cheamă nu vreți să spuneți? Când are să
vină, eu am să-l anunț, sigur că am să-l anunț! Nu pot eu să fac
așa un serviciu la un vecin?
— Spuneți-i că a venit colegul Felix și-l cheamă urgent acasă.
— S-a făcut, zise bătrânul, conducându-l pe tânăr jos. Poate
aveți  nevoie  să  cumpărați  ceva,  poate  mobilă,  poate  haine,
ciorapi  buni,  plăci  de  gramofon?  Știu  eu  niște  ocazii.  Orice
putem să vă procurăm.
Felix făcu un semn de negație cu capul. Bătrânul, întristat,
coborî glasul:
—  Știu  eu  ce  cauți  dumneata!  Avem  niște  domnișoare
minunate, niște prințese, le-au murit părinții, săracele.
Tânărul iuți pașii. Bătrânul, pierzând orice speranță, îi strigă
din mijlocul curții:
— Știi câți stăm noi aci? Aici sunt două sute de chiriași, așa
să am eu bine, și numai un singur closet.
Înfricoșat,  Felix  se  urcă  în  trăsura  care-l  aștepta,  și  făcu
semn cu mâna birjarului să mâne. Se dădu jos în strada Rahovei
380
Enigma Otiliei
și o luă apoi pedestru și iute spre casă. În curtea care i se păru
a avea un aer cimitiros, dezolat răsuna ecoul convorbirii din
sufrageria  cu  ferestrele  deschise.  Felix  îi  găsi  pe  toți  în  jurul
mesei,  jucând  cărți  și  vorbind  ca  și  când  nimic  nu  s-ar  fi
întâmplat, învăluiți în perdele mari de fum. Moș Costache, pe
canapea,  începuse  să  tușească,  dar  părea  limpezit  la  față,
normal.  Așezată  pe  un  scaun,  alături,  Otilia  îi  îndrepta  aci
punga cu gheață, aci plapuma, întrebându-l în șoaptă dacă se
simte mai bine.
—  Na,  afurisită  carte,  exclamă  Stănică,  trântind  o  figură
oarecare, e tot ce am. Așa mi se-ntâmplă când joc cu Olimpia.
Nevasta  e  piază-rea.
Vasiliad, foarte atent, mușcând cu dinții dintr-un țigaret de
os,  ședea  înfundat  în  evantaiul  lui  de  cărți  și  arunca  hoțește
numai  privirile  la  ceilalți.
— Lucrezi muțește, hoțomanule, îl mustră Stănică, amical,
ești  vulpe  bătrână,  las’  că  te  știu  eu.  Câștigi  mereu,  de  un
ceas.  Ai  luat  banii  lui  moș  Costache  degeaba,  și  acum  ne
cureți și pe noi.
— Stănică, nu vorbi atât, și joacă, dacă joci. Aruncă colo
cartea,  vorbi  Aglae.
— Uite-o, dă-o la naiba, partida asta am pierdut-o. Barem
de aș trage vreun folos de unde știu eu. Acum toți suntem la
ordinele mamei-soacre, ea e cloșca cu pui. Nici nu mai joc.
Aurica  se  văietă:
— Vai, dar de ce nu mai jucăm, ce vrei să facem? Ne plictisim
să tot păzim atâta.
Stănică schiță cu buzele mai mult decât pronunță:
— Îți păzești zestrea ta, fetițo. Mama-soacră ne umple de
bani,  dacă...  mă-nțelegi.
Aglae  îi  făcu  semn  cu  mâna  să  fie  prudent,  în  vreme  ce
Stănică strâmba din nas, cu înțelesul „nu contează„.
Olimpia,  tăcută,  gravă,  mestecă  cărțile,  apoi  le  puse  în
fața doctorului Vasiliad, spre tăiere. Jocul reîncepu și convorbirea
continuă. Felix, distrat, n-o putea urmări, dar auzea, rând pe
rând,  fragmente  din  frazele  fiecăruia,  distingându-le  după
timbru, căci jucătorii erau ascunși, ca zeii, în norii de fum.
381
G. Călinescu
Aglae:  Am  început  să  am  junghiuri  reumatice,  ceea  ce
n-aveam mai înainte. Eu cred că toate astea sunt din supărare,
nimic nu îmbătrânește mai mult ca supărarea. Iau iod, dar nu
văd nici un folos, cu toată reclama. Îmi spunea o damă să mă
duc  la  băi,  la  Pucioasa.  Odată  și  odată,  când  oi  scăpa  de
necazurile astea, tot am să mă duc.
Stănică:  Parc-aș  mânca  ceva  bun,  ceva  rar.  Îmi  vine  un
miros cunoscut în nări, de la bufetul ăsta, și nu știu ce.
Aurica: Dacă n-ai noroc, e degeaba. Poți să fii frumoasă,
poți să ai zestre, poți să ieși în lume, și bărbații nu se uită la
tine. Pentru asta trebuie să te naști. Mai sper și eu câtăva vreme
și, pe urmă, adio. Nu mai sunt nici bărbați cavaleri, ca înainte,
azi te invită, ies cu tine în lume și apoi se fac că nu te știu.
Stănică: Am păzit odată un unchi trei zile și trei nopți în șir,
până am picat toți jos de oboseală, și bolnavul nu mai murea.
Când ne-am scult, a patra zi, l-am găsit rece.
Titi: Am să-l copiez în format mai mic și să-l tratez numai
în creion numărul 1.
Vasiliad:  Am  clienți  care  mă  scoală  noaptea  din  somn
degeaba, ca să mă duc să constat decesul. „Nu puteai să aștepți
până dimineața?“ zic eu. „Faceți-i o injecție, domnule doctor,
poate se deșteaptă din leșin!“, „E mort, cocoană, n-auzi?“ Uite
așa  pățesc.
Olimpia: Bărbații nu pot să stea două zile fără femei și fără
băutură. Sunt blânzi numai o lună înainte și o lună după nuntă,
și pe urmă cad iar în patimile lor. Și dacă ar fi ceva de capul
femeilor după care umblă! Dar le aleg pe cele mai decăzute,
pe cele mai strâmbe. Georgeta, de exemplu, ce-ai văzut tu la
ea, Stănică, de-o ridici în slava cerului?
Aglae: Copilul să asculte de mama lui, fiindcă nimeni mai
mult decât mama lui nu-i dorește binele. Dragoste! Fleacuri!
Pe vremea noastră nu mai era asta. După nuntă vine și dragostea.
Stănică: Socru-meu a fost blând, pot să zic inofensiv, dar
sunt  unii  care  fac  urât  de  tot.  Am  cunoscut  un  magistrat,  pe
care l-a apucat într-o noapte. Domnule, făcea ca la menajerie,
cânta ca păsările, dădea din aripi să zboare și ciugulea de pe
jos. Îi intrase în cap că e privighetoare.
382
Enigma Otiliei
Vasiliad: Azi doctorul trebuie să se dea și el după client,
dacă vrea să trăiască. Clientul a auzit de cutare doctorie, a
auzit  de  tratament  cu  injecții  și  alte  comedii  și,  dacă  nu-i
dai, zice că nu te pricepi. Reclama produselor farmaceutice
ne omoară.
Stănică:  Dacă  familia  mea  nu  s-ar  fi  prăsit  atâta,  vă  spun
pe onoarea mea, azi aș fi milionar, și Olimpia ar sta numai la
Nisa. Am unchi și mătuși foarte bogate, cât păr în cap. Însă toți
au copii și nepoți, încât, până să-mi vie rândul, mai bine mă
lipsesc. Să ai noroc în viață, vorba Aurichii, asta e tot. Unul se
zbate de mic, învață, își umple plămânul de oftică, și altuia îi
pică moștenirea de-a gata.
Aglae: În familia noastră, toți au fost strângători și au ținut la
neamuri. Numai Costache nu știu cui a semănat că a fost tăcut,
secret cu rudele, de nu știe nimeni cum stau lucrurile lui.
Aurica: Frumusețea nu e totul, sunt femei urâte care plac
bărbaților, e și luxul, însă pentru asta trebuie să ai bani.
Titi: Nu mai joc, m-am plictisit, mă duc mai bine să mă
legăn.
Aglae: Olimpia, și tu, Aurica, să fiți cu ochii în patru, să nu
ia cineva vreo hârtie, vreun lucru, nici un cap de ață, aici eu
răspund, ca unica rudă mai de aproape.
Vasiliad: Toate îngrijirile, în caz de astea, de apoplexii, de
tromboze,  le  găsesc  inutile.  Mai  devreme  sau  mai  târziu,
bolnavul tot moare. E numai o supărare pentru familie, afară
de cazul când bolnavul mai poate fi utilizat pentru testare.
Olimpia:  Eu  cred,  mamă,  c-ar  trebui  să-l  întrebi  dacă  a
făcut vreun testament și unde l-a pus, nu să-l căutăm, ca niște
nebuni, în urmă.
Toată această hârâială fragmentată, Felix o auzi fără atenție
voită,  privind  la  Otilia  și  la  bolnav.  Ultimele  vorbe  ale
Olimpiei îl izbiră prin brutalitatea lor, mai ales că fizionomia
lui moș Costache părea a trăda înțelegerea convorbirii. Auzi
răspunsul Aglaei:
— Taci și tu din gură, frate, că te aude. Astea o să le vedem
noi mai târziu.
383
G. Călinescu
Se  înserase  de-a  binelea  când  se  auziră  tropote  de  cai  și
rostogolirea roților unei trăsuri.
— Parcă vine cineva, observă Stănică, cu trăsura nu poate
fi decât Pascalopol!
Otilia  tresări,  iar  Felix,  spre  a  înlătura  bănuielile,  minți,
conform învoielii:
— Probabil, fiindcă azi îmi spuse mie că are să vie. Nici nu
știe că moș Costache e bolnav.
Pascalopol, care lăsase în trăsură, intenționat, pe doctorul
Stratulat, se arătă în chenarul ușii, de unde, văzând pe Aglae
și lume, zise înclinându-se:
—  Bună  seara,  sărut  mâinile,  cocoană  Aglae.  Costache  e
aici? Era vorba să meargă cu mine în oraș.
Aglae deschise gura să vorbească, când, deodată, bătrânul
strigă plângăreț: „Aaaici!“ și făcu gestul de a se da jos din pat.
Când însă puse piciorul pe dușumea, simți greutate și se lăsă
iarăși pe spate, cu o strâmbătură.
— Dar ce-i? Ce s-a întâmplat? se prefăcu Pascalopol, cu o
vizibilă silă de a se vedea nevoit să joace comedie.
— I-a venit rău, informă Stănică, bătrânețe, ce vrei, congestie!
Pascalopol  sărută  mâna  Otiliei,  care-l  privea  cu  o  mare
încredere și, liniștind-o pe aceasta din ochi, zise:
—  Tocmai  mă  plimbam  cu  doctorul  Stratulat,  pe  care-l
cunoaște  Costache,  era  vorba  să  ne  întâlnim  pentru  niște
chestiuni! Ce întâmplare! Îngăduiți oare să-l aduc înăuntru?
—  L-a  văzut  domnul  doctor  Vasiliad!  observă,  moale  și
ostil,  Olimpia.
— În nici un caz nu strică un consult mai larg. Stratulat e
profesor universitar. Sper că nu vă jenează, se înclină moșierul,
cu excesivă politețe, spre doctor.
Pascalopol se duse să aducă pe Stratulat, în vreme ce Aglae
făcea semn la ceilalți să strângă cărțile de joc. Figura severă,
dominatoare  a doctorului intimidă pe foștii jucători, așa încât
toți  rămaseră  în  picioare,  fără  a  mai  face  nici  o  aluzie
răutăcioasă. Doctorul aruncă o ocheadă bolnavului și una spre
odaie și zise:
384
Enigma Otiliei
— Este aici o atmosferă imposibilă pentru un bolnav. Aci
doarme de obicei?
— Nu, are dormitor. A vrut el să fie adus în sufragerie.
— Ei bine, să fie dus în odaia lui. Am să-l consult acolo.
Bătrânul, care auzise vorbele doctorului, făcu iar sforțări să
se dea jos din pat, provocând un zornăit. Felix și cu Stănică,
apucându-l de spate și de picioare, ca pe un copil mic, îl luară
pe sus, și atunci se văzu că bătrânul, cu nădragi de stambă și
cu pătură pe umeri ca o mantie regală, ținea strâns la subsuoară
cutia de tinichea cu bani, iar în mâini, ca un clopoțel, inelul
cu  chei.  Stratulat  râse,  fără  să  vrea,  sub  mustăți.  Doctorul  și
Pascalopol merseră, după câteva minute, înspre odaia bolna-
vului, urmați de toți ceilalți, însă Strătulat, foarte grav, le aduse
la cunoștință că pentru o consultație așa de gravă are nevoie
de  liniște  desăvârșită.  Stănică  însuși,  care,  fiind  înăuntru,  se
prefăcu că n-aude, fu izgonit, iar Pascalopol rămase și el afară,
pentru  a  nu  da  loc  la  bănuieli.  Stratulat  îl  chemă  însă  peste
puțin timp înăuntru, ca spre a-i cere informații.
Situația era aceasta. Bătrânul avusese un atac de congestie
cerebrală,  foarte  ușor,  și  puțina  jenă  a  brațului  și  piciorului,
care indica ruperea unui mic vas de sânge, avea să dispară de
la sine, dacă bolnavul ar fi avut liniște. Firește, un alt atac nu
era  exclus,  cum  totuși  bătrânul  era  așa  de  solid,  cu  toată
aparența  lui  de  slăbiciune,  el  putea  fi  evitat,  deocamdată.
Doctorul  știa  că  Costache  se  bâlbâie,  deci  nu  dăduse  nici  o
importanță acestui fapt, numai nu înțelegea ce voia să spună
bătrânul cu atâta iritație.
— Vezi dumneata ce vrea! invitase el pe Pascalopol.
—  Ce  e,  Costache,  spune-mi  mie,  fără  să  faci  sforțări,  îl
întrebă acesta cu compătimire.
Bătrânul, cu o tremurătură de furie a întregii fețe, aproape
comică, zise plângător:
— Pu-pungași... mă-mă-mă pândesc să să mă fure... să mă
moștenească pân-pân-n-am murit... să-i dai afa-afară pe toți,
pe toți, să nu văd de-decât pe fe-fe-tița mea și pe Felix, vreau
să-i dau fe-fetiței mele ce-i al ei, am să-ți dau du-dumitale...
385
G. Călinescu
Du-dumneata ești pri-prietenul meu credincios... Nu vreau să
știu de soră și de nepoți, afa-afară din ca-casa mea!
— Costache, pentru Dumnezeu, nu te agita așa. Ai încredere
în mine. Avem să facem totul cum e mai nimerit, acum să stai
liniștit, să te faci bine. Vorbim mâine.
Stratulat  fu  de  părere  că  aici  Costache  nu  avea  condițiile
unei bune îngrijiri și-l sfătui să meargă la un sanatoriu. Bătrânul
privi  speriat  la  Pascalopol  și  protestă  că  n-are  bani  pentru
sanatoriu, că nu poate părăsi casa. Ironia blândă a moșierului
îl  făcu  să  tacă  și  probabil  că,  după  anume  socoteli,  ar  fi
consimțit. Doctorul se izbi însă, când ieși afară, de opunerea
dârză  a  Aglaei,  care  pretindea  că  fratele  ei  trebuia  să  stea
acolo,  sub  privegherea  ei,  iar  nu  printre  străini.  Stănică,
dimpotrivă, în gândul lui blestema îndârjirea soacră-sei, fiindcă
își  făcuse  repede  planul  ca  în  lipsa  de  acasă  a  bătrânului  să
scotocească cu de-amănuntul toate odăile. În sfârșit, Stratulat
ridică  din  umeri,  recomandă  liniște  în  camera  bolnavului  și
unele revulsive, și plecă spre trăsură. Pascalopol își luă ziua
bună  de  la  bătrân  și  de  la  Otilia,  căreia  îi  strânse  mâna  cu
afecțiune, profund, fără a scoate, din prudență, vreun cuvânt.
Era tocmai să plece, când auzi glasul lui Costache. Se apropie
de patul lui, și, bătrânul, după ce se încredință că nu-l auzeau
ceilalți, șopti în urechea moșierului:
— Să-să vii mâine, să-i gonești pe toți, vreau să-să-ți dau
zestrea  fe-fetiței!
— Ce zici? întrebă Pascalopol pe Stratulat, când fură în trăsură.
— Accident banal, bine suportat. Am impresia că a făcut o
sforțare oarecare, a stat în soare. Deocamdată, îl cred în afară
de pericol, dar dacă are de aranjat ceva, să aranjeze acum. La
un al doilea atac, poate muri subit.
Aglae  și  cu  ceata  ei  rămase,  față  de  sentința  lui  Stratulat,
cu un dispreț de loc acoperit, alimentat de altfel și de doctorul
Vasiliad, care se simțise jignit de neîncrederea cu care fusese
primită de Pascalopol știința sa. Făcu teoria că, dimpotrivă, un
bolnav bătrân, cu tabieturi, nu trebuie scos din casa lui, care îi
întreține  sentimentul  vieții.  Spitalul  demoralizează  și  ucide,
386
Enigma Otiliei
dovadă că cei mai mulți preferă să moară în patul lor. Stănică
fu numaidecât cucerit de teorie, cu toată ciuda lui dintâi.
— Bravo, Vasiliade, nu te știam filozof! Ai cea mai perfectă
dreptate. Tot un doctor de-ai noștri, cu experiență, se pricepe,
săracul! Parcă profesorii universitari știu mai mult decât e în
carte! Medicina e practică, nu teorie.
În fond, Stănică se gândise că tot mai bine ar fi putut scotoci
casa  cu  bătrânul  acolo,  fiindcă  ar  fi  avut  un  pretext  să  vină
mereu.  De  aceea,  când  Olimpia,  de  obicei  somnoroasă,
molatică,  începu  să  caște  și  zise:  „În  definitiv,  acum  e  mai
bine, să ne ducem și noi la casa noastră, că mi-e somn“, Stănică
protestă vehement:
— Ce? Să lăsăm bolnavul fără nici un ajutor, pe spinarea a
doi  copii?  Cap  ai  tu,  Olimpio?  Asta  e  boală  dificilă,  oricând
poate să-i vie rău. Dacă se dă jos noaptea din pat și-și sparge
capul cumva? Datoria noastră e să-l păzim, să-l ocrotim, fiindcă
e unchiul nostru, iar pe Vasiliad îl invit  să stea și el. E doctorul
curant, ați priceput, și-l plătim.
— Stau, stau! consimți Vasiliad.
Aglae  nu  făcu  nici  o  obiecție.  Dimpotrivă,  luă  comanda
casei, ajutându-se de Marina și de propria ei servitoare. Din
nou masa fu așezată în sufragerie, masă la care Felix și Otilia
fură  invitați,  dar  fără  multă  insistență  când  aceștia  refuzară.
Transformând canapelele în pat și distribuind prin odăi câteva
saltele,  toate  camerele  fură  prefăcute  în  dormitoare.  Stănică
vru neapărat să doarmă în salonul cu scrinul, Aglae în sufragerie.
Servitoarea  Aglaei  fu  consemnată  să  se  culce  la  intrare,  pe
prag. Astfel, după terminarea mesei, care dură foarte mult, toată
casa  fu  ocupată  militărește  de  cele  șapte  persoane  (Stănică,
Olimpia, Aglae, Aurica, Titi, doctorul, servitoarea), încât nici
o  mișcare  nu  era  cu  putință  fără  trecerea  prin  odaia  cuiva.
Lămpile  rămaseră  aprinse  micșorat,  peste  tot.  Aproape  toți
adormiră însă curând așa de adânc, că toată casa se umplu de
sforăituri.  Numai  Stănică  umblă  câtăva  vreme  prin  curte,
inspectând totul, trecu în revizie toate odăile, apoi se închise
în salon, încuind ușa cu cheia. Acolo merse de-a bușilea, să
387
G. Călinescu
privească pe sub mobile, suspectă orice fotoliu și canapeaua,
apăsându-le cu mâna să vadă dacă fâșâie, întoarse tablourile
pe dos, ciocăni scândurile, deschise chiar ușițele de la sobă și,
negăsind  nimic,  începu  să  meșterească  broaștele  sertarelor
scrinului cu o sârmă îndoită, pe care și-o pregătise din vreme.
Însă limbile broaștelor erau lungi și bine strânse în arcuri, și
toată  meștereala  lui  Stănică  fu  zadarnică.  Atunci  Stănică,
supărat, își scoase ghetele din picioare și se întinse pe salteaua
pusă jos, adormind aproape numaidecât.
Felix  izbuti  să  încredințeze  pe  Otilia  că  e  mai  bine  să  se
culce, deoarece era necesar să fie odihnită a doua zi, pentru a
da lui moș Costache toată asistența posibilă. O făcu chiar să
mănânce,  în  odaie  la  ea,  ceva  mai  mult  decât  batoane  de
ciocolată. El însuși făgăduia să doarmă îmbrăcat, spre a fi gata
la orice eventualitate. Ieșind în curte, pe la orele unsprezece
noaptea,  Felix  se  izbi,  piept  în  piept,  cu  Weissmann. Acesta
venise  târziu  acasă,  aflase  de  invitația  lui  Felix  și  alergase
fără  să  întrebe  asupra  motivului.  Lumina  slabă  de  prin  toate
odăile îl mirase și se întreba dacă trebue să intre și pe unde să
intre. Felix îi povesti repede întâmplarea, îi comunică diagnosti-
cul  și  recomandațiile  lui  Stratulat  și-i  mărturisi  ciuda  lui  că
ceilalți își vedeau de treabă și nu executaseră nici o prescriere.
Weissmann ceru doi lei, dispăru, se întoarse peste zece minute
și propuse  lui  Felix să meargă sus. Trecură prin sufrageria în
care  Aglae  sforăia  țiuit,  iar  Olimpia  grohăit,  și  se-ndreptară
spre dormitorul lui Costache. Atunci văzură că bătrânul izbutise
să se dea jos din pat și căuta să iasă din odaie, în vreme ce
Marina, pusă să păzească, adormise, ca o vită, pe un scaun.
— Unde vrei să mergi? întrebă Weissmann. Asta nu e bine!
— Vvreau să stau de vo-vorbă, zise supărat bătrânul, vreau
să stau în sufragerie; ce-i aicea, dormitor public?
— Lasă, că stai de vorbă cu noi, domnule, făcu Weissmann,
vesel, eu de ce-am venit? și-l împinse blând pe moș Costache
înspre pat, unde acesta căzu cu zornăit, căci ținea mereu la
subsuoară și în mână cutia cu bani și cheile.
— Pune deoparte cutia asta, te rog eu! insistă studentul.
388
Enigma Otiliei
Moș Costache privi întrebător la Felix, apoi, ascultând, așeză
cutia adânc sub pernă, iar cheile le legă la brâu.
— Așa-mi place, când m-asculți! zise Weissmann: eu am
venit să-ți fac bine, să execut ordinele doctorului. Mâine, dacă
ești cuminte, poți să mergi să faci chef!
— He, he! râse moș Costache, amuzat, desfăcând știrbe-
nia gurii.
Cei doi studenți încununară din nou pe bătrân cu o pungă
de  gheață,  și  Weissmann,  după  ce-i  trase  ciorapii  groși  din
picioare, îi puse sinapisme pe tălpi, ceea ce produse bolnavului
gâdilituri  și  bună  dispoziție.  În  genere,  Felix  fu  izbit  de
exuberanța neașteptată a bătrânului, de pornirea lui de a vorbi.
—  În  cazurile  astea,  explică  Weissmann,  încredințat  că
bătrânul nu înțelege, avem puțină euforie!
—  Injecție  nu-mi  faci?  întrebă  deodată  moș  Costache  pe
Weissmann.
— De ce să-ți fac injecție, dacă n-ai nevoie? Nici n-am
seringă!
— Dacă-ți trebuie seringă, zise bătrânul, închizând ochii,
îți vând eu una ieftin.
Și Weissmann și Felix râseră, și acesta din urmă fu în fundul
sufletului mulțumit de manifestările de avariție ale bătrânului,
fiindcă asta dovedea integritatea facultăților mintale și era un
semn  că  bătrânul  se  va  restabili,  spre  bucuria  Otiliei.  Orice
încercare de a convinge pe bătrân să se culce fu zadarnică, și
moș Costache, așa de închis de obicei, avu gust de povestit și
făcu celor doi tineri, așezați pe scaune de o parte și de alta a
patului  cu  mari  suluri  de  lemn,  destăinuiri  din  tinerețea  lui.
Limba era parcă mai dezlegată decât de obicei.
— Și tata și moșu-meu, zicea el, au trăit mult. Moșu-meu a
avut peste nouăzeci de ani când a murit și nici n-a murit de
moarte bună. A mers într-o toamnă, cam pe vremea asta, dar
ceva mai târziu, la vânătoare spre Pitești, în sus, călare și cu
pușca la umăr. Călărea bine și se ținea drept, cu toate că era
bătrân. Calul a simțit ceva lângă o pădure și s-a speriat, și cum
moșul  se  rezemase  cu  mâna  de  un  copac,  înțelegi,  calul  a
389
G. Călinescu
rupt-o la goană și moșu-meu a alunecat jos, lovindu-se. Tata îl
ia, îl răsucește, bătrânul nu mișca deloc. A stat așa vreo jumătate
de ceas, stropindu-l cu apă, și, văzând că nu suflă, a crezut că
e mort și a alergat călare spre sat să cheme oameni cu o căruță
să-l ia. Când au venit cu căruța să-l ia l-au găsit sănătos, stând
pe un pietroi și uitându-se cu ochiul în țeava puștii, cine știe
ce i s-o fi părut. Tropotul calului l-a speriat, a făcut o mișcare
greșită  se  vede  cu  mâna  și  glontele,  pac.  Așa  că  a  murit
împușcat. Tata, Dumnezeu să-l ierte, mai trăia mult, deși avea
șaptezeci  și  opt  de  ani,  dacă  nu  se  lăcomea.  Dar  îi  plăcea
șoriciul de porc, crud, numai puțin ras de peri. A tăiat odată un
unchi  dinspre  mamă  un  porc,  și  tata  a  tot  mâncat  din  șorici
până i s-a pus nod în gât. Ai noștri au venit de peste Dunăre,
așa spunea moșu-meu, ca să scape de prigoana turcilor. Au fost
macedoneni bogați. Când au plecat și-au vândut toate oile și
au făcut parale și și-au cumpărat mai mulți frați moșie mare pe
lângă Giurgiu. D-aia le-a zis Giurgiuveanu. Însă moșu-meu trăia
mai mult la oraș, și tata s-a desfăcut de moșie și și-a cumpărat
case. Hei, am avut multe case noi, când eram copil am văzut
un dulap întreg cu chei mari, ca de biserică, toate însemnate
cu  slovă  chirilică,  fiecare  de  pe  unde  era.  Un  frate  al  lui
moșu-meu, așa spuneau bătrânii, se făcuse haiduc și a cutreierat
munții, prădând tot de la călugări, pe care nu putea să-i sufere,
apoi a trecut în Transilvania și i s-a pierdut urma. Bine facea,
nu?  Călugărul!  Ce  face  călugărul?  Stă  și  mănâncă  degeaba.
Să-i dau eu banul muncit în sudori de mine? Dumnezeu mă
vede el și așa, știe că n-am furat de la nimeni, și ce am este cu
cinste. Să-să-să muncești, să strângi. A-a-a-asta-i toată filozofia.
Casa noastră, eram mic când a făcut-o tata. A lucrat-o tot cu
meșteri italieni și a împărțit un morman de straie, când a ajuns
la căpriori. Hei, hei, și asta-i casă trainică, bătrânească, cu var
bun și cărămidă uscată, asta nu mai are moarte, nu ca scoicile
astea de-acum, pe care le numiți case. De ce-am cumpărat eu
cărămidă veche? A-aia e mai bună de zece ori decât asta nouă,
am luat tot de la o casă, pe care am văzut-o eu când o clădea,
pe  când  eram  copil.  Acum  cincizeci  de  ani  ședeam  pe  aici
390
Enigma Otiliei
ca-n  pădure.  Noaptea  se  clătinau  pomii  cu  șuier,  ca  la  țară.
Casele erau rare și ieșeam pe aici, ceata de copii, trecând prin
dosul căzărmilor, pe unde e acum 13 Septembrie, o tăiam pe
sub deal, ocolind Cotrocenii, peste șoseaua Bolintini și ieșeam
peste  Dâmbovița  la  Ciurel,  unde  ne  scăldam,  și  pe  urmă  o
luam  prin  Crângași  și  ne  întorceam,  pe  partea  cealaltă  a
Dâmboviței, pe la Malmaison, tocmai pe seară. Ne jucăm tot
în sus, pe Rahovei, prin Jarcaleți și prin Tutunari, sau și mai jos,
spre  Veselie,  unde  erau  tot  vii,  și  furam  toamna  struguri.  În
fundul curții am avut grajd pentru cai, că tata avea trăsură, dar
noi luam caii și mergeam călare, ocolind Bucureștii prin vii,
până la Tei. Acuma, tinerii stau degeaba, nu știu să petreacă.
Să  vă  spun  ce-am  făcut  odată.  Ne-am  dus  câțiva,  călări,  pe
Podul Calicilor, strada Rahovei de acum, și ne-am ținut, până
au ostenit caii, pe drumul Giurgiului, după o grecoaică, o fată
care  mergea  cu  tat-su,  negustor  grec,  în  căruță  cu  coviltir.
Grecul s-a plâns la întoarcere tatei, și de atunci nu mi-a mai
dat  cal.  Mergeam  apoi  la  biserici  cu  ceata,  când  se  dădeau
artose,  la  Antim,  la  Sfinții  Apostoli,  La  Mihai-vodă,  și  chiar
mai  departe  și,  punându-ne  în  rând,  goleam  în  câteva  clipe
tava și treceam la altă biserică, încât ne luaseră popii la ochi
și puneau câte un dascăl să ne pândească. Mai păcăleam și pe
babe. Erau unele care împărțeau lumânări și noi ne îndesam,
ghiontind pe alții, ca și când am fi fost străini unul de altul, iar
după ce luam lumânările femeii ne așezam pe două rânduri,
cu ele în mână aprinse, și mergeam cântând popește pe nas.
Tot  așa  mâncam  colivele,  însă  trebuia  să  schimbăm  mereu
bisericile  și  să  punem  din  vreme  câte  unul  din  noi  să  aflăm
cine face pomeni. Hii, și mi-a venit un gust de pastramă! Pe
atunci nu prea mâncam decât carne de vacă, ori pasăre, ori
capră în grăsimea lor. Mai mult seu decât untură, iar slănina
de porc o mâncam afumată. În post făceam pilaf cu tahân și
chiftele de icre. Primăvara mergeam pe iarbă, la Bordei sau la
Lacul Teilor. Ei, dar să vă spun despre nunta mea cu răposata
nevastă-mea, cu cea dintâi, nu cu mama Otiliei. Când m-am
însurat  întâia  oară,  aveam  numai  douăzeci  de  ani,  și  Cuza-
391
G. Călinescu
vodă nu fusese încă detronat. Puțin după aceea a venit Carol.
Eu fata n-am văzut-o deloc, fiindcă pe atunci așa era  obiceiul,
ca părinții sa hotărască tot, fata, zestrea. Erau pregătite toate,
masa, lumânări aprinse (uitai să spui că tata făcea și comerț de
ceară), popa aștepta la altar, când ne-am trezit în poartă cu o
cupea,  și,  după  ea,  o  căruță  acoperită,  din  care  au  început
slugile să descarce boccele, foteluri și alt calabalâc. Asta era
zestrea. Fata a adus-o soacră-mea de mână, și era numai de
treisprezece ani, și de mică ce era, nici nu știa bine ce înseamnă
măritișul.  Noaptea  întâi  a  început  să  plângă  că  nu  vrea  să
doarmă singură, fără mă-sa, și a trebuit să rămână soacră-mea.
Pe urmă, am luat-o cu binișorul și s-a deprins, dar sărea într-un
picior și voia să se joace, nebănuind, he, he, ce urmăresc eu.
Când era însărcinată, că am avut cu ea un copil, care n-a trăit,
se juca cu păpușile. Nici n-a trăit mult săraca, la douăzeci și
unu de ani a murit, numai după opt ani de căsnicie, și pe urmă
am  stat  văduv  aproape  douăzeci  de  ani,  până  am  luat-o  pe
mama Otiliei, care era și ea tot tânără, de vreo douăzeci de
ani,  și  Otilia  de  un  an,  fiindcă  am  luat-o  văduvă,  îi  murise
bărbatul după un an de viețuit împreună. Nu știu cum s-a făcut
că n-am avut noroc nici cu a doua nevastă, cu care am trăit, să
zic,  cinci  ani.  Când  unui  om  i-e  dat  să  trăiască,  trăiește  în
ciuda  doctorilor,  ce-mi  umblați  mie  cu  do-doctorii.  Otilia
seamănă cu mamă-sa. Tot așa era, mândră, ținea la casă, dar
să  nu  te  fi  amestecat  în  treburile  ei.  Și  cânta  bine  la  pian,
clavirul de la ea a rămas. Și cum îți spun, așa se făceau nunțile
pe atunci. Dar doctorii, și atunci ca și acum, nu știau nimic.
Numai doi au fost oameni și jumătate, doctorul Obedenaru și
Drash. Obedenaru venea ori în cupea, ori călare și era înmănu-
șat și cu țilindru pe cap. Drash însă făcea minuni, de-l pomenesc
toți. Să vezi cum a vindecat pe unul care credea că-i intrase
un sticlete în cap și-i cânta mereu în ureche. I-a spus azi, i-a
spus  mâine  că  n-are  nimic  în  cap,  omul  nu,  zicea  că  are  și
doctorul nu știe, până ce Drash, făcându-se că-l ascultă mai
bine, i-a zis: „Mi se pare mie că ai dreptate, parcă-l aud și eu!
Să vii mâine, să ți-l scot“. A doua zi, neamțul a făcut rost de un
392
Enigma Otiliei
sticlete de la prinzătorii cu clei, și, ținându-l ascuns în mână, l-a
vârât pe închipuit într-o odaie goală, i-a dat un pumn zdravăn în
ureche  și  a  lăsat  să  scape,  pe  furiș,  sticletele  din  mână.  „Ai
văzut cum a zburat? Acum ești sănătos.“ Și închipuitul a crezut.
He, he, he, he! Mâine-poimâine, când m-oi scula din pat, m-apuc
eu să zidesc casă, cum nu s-a mai văzut în București, cu cărămidă
sănătoasă și grinzi uscate, numai să găsesc salahori ieftini.
Bătrânul pălăvrăgi așa până târziu după miezul nopții, când
cântau  cocoșii  de  revărsatul  zorilor,  apoi  obosi  și  adormi  în
sfârșit cu punga de gheață aplecată, ca un fes, peste un ochi.
Weissmann plecă, iar Felix stătu treaz până la ziuă ca să cruțe
pe Otilia. A doua zi moș Costache păru absolut normal, dar
simțea oboseală și amorțeală într-un picior când călca. Stănică
îl găsi stând foarte grav pe un vas de noapte, cu cutia de tinichea
sub un braț și cu cheile într-altă mână. Atmosfera era infectă,
patul tot era presărat cu glomotoace de muștar ud. În sufragerie
se ținu un mic consiliu de război, în care Olimpia și Aurica
fură  de  părere  că,  de  vreme  ce  bătrânul  este  mult  mai  bine,
măcar pentru puțină vreme să se ducă fiecare acasă. Aglae se
împotrivi, admițând doar o scurtă retragere din partea fiecăruia.
Ea  însăși  se  duse  acasă  să  se  schimbe  și  fu  înapoi  după  o
jumătate de ceas, când trimise pe rând pe Titi, pe Aurica și pe
Olimpia.  Casa  era  ocupată  militărește.  Situația  era  din  ce  în
ce mai supărătoare, și Felix întrevăzu cu spaimă viitorul Otiliei,
dacă lucrurile ar fi continuat tot astfel. Cerându-se bătrânului
bani pentru cheltuiala casei, acesta refuză sub cuvânt că el nu
mănâncă și se mulțumește cu puțin lapte „dacă rămâne de la
alții“.  Felix  dădu  el  bani  Marinei,  îndemnând-o  să  nu  spună
nimic  despre  asta  Otiliei,  fiindcă  era  sigur  că  atunci  fata  nu
s-ar  mai  fi  atins  de  nimic.  Aglae,  pe  de  o  parte,  cerceta  cu
de-amănuntul fiecare odaie, intrând până și-n camera Otiliei
și a lui Felix, Stănică, pe de alta, scotocea peste tot și ciocănea,
în căutare de trape misterioase, păzindu-se chiar de Olimpia,
fiindcă, atunci când aceasta intră după el în salon, se răsti:
— Ce te ții, frate, după mine, am și eu nevoie de liniște,
după atâta zbucium, să-mi adun ideile.
393
G. Călinescu
Cum  aceasta  închidea  ușa  la  loc,  o  chemă  în  șoaptă,  se
uită puțin prin odaie și scoase din perete o miniatură cu ramă
de fildeș, pe care o ochise de mult, și o vârî în sânul Olimpiei:
—  Ascunde-o  bine,  să  nu  te  vadă  soacră-mea,  ăsta  e  un
lucru de artă, trebuie păstrat în familie!
Pascalopol veni la prânz și-i găsi pe toți inamicii strânși la
masă în sufragerie, chiar și pe Vasiliad, care plecase și apoi se
întoarse,  ca  orice  bun  medic  curant.  Întrebând  pe  bătrân  ce
voia să-i spună, sau să-i dea, acesta îi comunică, fără șoptire
de  data  asta,  că  nu  poate  să  facă  nimic  acum,  că  i-au  pus
stăpânire pe casă, dar că are să se scoale el să facă rânduială.
Peste câteva zile însă avea să-i „spună“ ceva foarte important
pentru fe-fetița lui. A treia zi, când ocupanții casei se sculară,
găsiră pe moș Costache îmbrăcat, plimbându-se prin curte, cu
mâinile  la  spate  și  inspectându-și  cărămizile.  Privea  atât  de
urât  la  toți  și  avea  înfățișarea  atât  de  normală,  încât  toți  își
dădură seama că e caraghios să-l mai țină sub regimul arestării.
Titi, Aurica, Olimpia plecară, Aglae mai aruncă o întrebare:
— Cum te simți tu, Costache, să stau aici să-ți ajut? Trebuie
să te îngrijești, Marina asta nu se pricepe la nimic.
Moș Costache răspunse posac:
— N-am nevoie de nimic, las’, că are cine sa vadă de casă!
Stănică,  dezamăgit,  simulă  entuziasmul:
— Bravo, moș Costache, ura, să îngropi toți doctorii, care
nu  știu  nimic.  Doctorii  mi-au  omorât  pe  îngerașul  meu!
Dumneata și bolnav! A fost acolo o oboseală, un pic de insolație.
Aș da tot să am eu sănătatea dumitale!
În ziua următoare, moș Costache goni pe toți din casă rugând
chiar pe Felix și pe Otilia să plece până seara. Otilia se duse
veselă, cu sentimentul că bătrânul se făcuse bine, însoți până
la un loc pe Felix, apoi se despărți și Felix avu încredințarea
că fata merge la Pascalopol. Bătrânul închise ușile și ferestrele,
trase  perdelele  și,  întocmai  ca  în  rândul  trecut,  se  auziră
bocănituri de ciocan în sufragerie. Stănică nu mai pândea la
geam, fiindcă era chiar în casă. Intrase în odaia lui Felix, puțin
după  plecarea  acestora  și,  înainte  de  a  se  închide  ușile,  se
394
Enigma Otiliei
coborâse în ciorapi pe scară și privise în sufragerie pe gaura
cheii,  unde  nu  văzuse  mare  lucru,  dar  putuse  sa  facă  unele
deducțiuni  după  natura  zgomotelor. Apoi,  găsind  ușa  de  din
dos închisă, fiindcă bătrânul uitase s-o descuie, se urcă din nou
în odaia lui Felix și se culcă de-a binelea în patul lui. Tânărului
îi spusese că venise de vreun ceas, să-l mai întrebe de una, de
alta, și adormise. Felix nu aminti de asta bătrânului, nevăzând
nimic suspect și, chiar dacă bătrânul ar fi aflat, crezând că a
deschis ușa înainte, n-ar fi bănuit nimic. Stănică fu discret de
data  asta,  și  Olimpiei,  care  acum  își  luase  cartier  în  casa
părintească, până la noi dispoziții, nu-i pomeni absolut nimic
de întâmplare. Moș Costache ședea acum numai în sufragerie,
a cărei canapea o decretase pat, îmbrăcat și învelit cu o pătură,
cu cheseaua de tutun lângă el, cu cheile și cu tinicheaua de
bani. Încuiase ușile de la toate odăile și, când avea nevoie de
ceva,  trimitea  numai  pe  Otilia  și  pe  Felix,  în  care  avea
încredere.  Cu  Aglae  se  împăcase,  dar  o  privea  pieziș  când
aceasta,  de  câteva  ori  pe  zi,  pretextând  solicitudinea,  venea
în casă și dădea ordine. Ceilalți veneau și ei, din când în când,
trimiși de Aglae. Stănică, însoțit adesea de Vasiliad, era nelipsit
și se afla prin preajmă chiar când s-ar fi părut că nu este. Otilia
îl găsi într-o zi în bucătărie, bând cafea. Zicea că numai Marina
e în stare să respecte aroma cafelei ; a soacră-sei era infectă.
Pascalopol, din tact, venea mai rar și convenise cu moș Costache
sa-l cheme atunci când are nevoie de serviciile lui. Nu voia să
deștepte bănuieli în Aglae că ar urmări ceva, și de aceea afecta
oarecare  răceală  ceremonioasă  față  de  Otilia,  a  cărei  liniște
mai tristă, ce e drept, dar încrezătoare, îi dovedea lui Felix că
se-ntâlnea  cu  Pascalopol.  În  cele  din  urmă,  Otilia  însăși,
văzându-l pe Felix adumbrit, mărturisi:
—  Felix,  am  observat  că  mă  suspectezi!  Nu  ești  cuminte
deloc. Eu sunt tristă de papa și foarte greu m-aș obișnui cu ideea
de a-l pierde. Oricât de independentă aș fi, ca fată, simt nevoia
unei ocrotiri. Nu mă pricep în nimic, papa nu mi-a dat nici o
experiență.  Tu,  tu  ești  altceva.  De  devotamentul  tău  nu  mă
îndoiesc o clipă. Dar tu însuți ești fără experiență, amândoi avem
395
G. Călinescu
nevoie de un prieten mai în vârstă, cum e Pascalopol. El n-are
nici  un  folos  din  toate  astea,  ba  își  face  și  vorbe,  însă  are
autoritate, și chiar tantei Aglae îi e rușine de el. Tu nu știi cum
sunt ăștia (Otilia făcu un semn spre casa Aglaei), și de ce m-am
speriat eu. Pentru mine este indiferent, mă duc să dau lecții de
pian, poate mă iei tu (Felix făcu un gest de consimțire exaltată,
în vreme ce Otilia continua grav, fără a da importanță propoziției),
dar mi-e milă de papa. Dacă papa ar fi bolnav, să nu se mai
poată mișca din pat, știi de ce sunt în stare? Să-i ia toate lucrurile
din casă și să-l lase pe scândura goală. Tu singur, cu ochii tăi,
ai văzut cum s-au așezat la masă, fără să le pese de noi. Le era
rușine deocamdată, fiindcă nu știau cum au să iasă lucrurile,
dar  ne  dădeau  afară  și  pe  mine  și  pe  tine.  Tu  trebuie  să  ai
răbdare, să ți se dea conturile. Cu mama lor așa au făcut. A
fost  bolnavă  multă  vreme,  paralitică,  și,  văzând  că  nu  mai
moare, i-au scos toate mobilele din casă și au lăsat-o singură.
Papa a mai avut o soră, mai mică, care a rămas văduvă și s-a
îmbolnăvit de hemiplegie, se vede că asta e în familie. Neavând
nici o avere, a fost internată în spital, unde a murit aproape de
foame. Doctorii au aflat că avea frate și soră bogați și au silit-o
să  le  ceară  ajutor.  Ba  i-au  plătit  trăsura  și  au  venit  până  la
Aglae,  în  curtea  căreia  a  fost  dată  jos.  Aglae  a  văzut,  însă  a
țipat la toți să se ascundă în casă și n-a ieșit, cu toate vaietele
bolnavei.  Birjarul,  înduioșat,  i-a  blestemat  pe  toți  și  a  dus-o
înapoi la spital. Ca să nu se mai întâmple să le vină pe cap, au
ticluit o scrisoare, ca din partea unor cunoscuți care au aflat de
escapada  bolnavei  de  la  vecini,  dar  comunicau  că  nu  mai
trăiește nici o rudă de aproape și că ei, ca să-și facă pomană,
au să-i trimită, din când în când, câte un pachet de alimente.
Și știi ce făceau? Duceau pachetul la nu știu cine, la Chitila,
acela îl da unui cheferist, cheferistul îl dădea unui birjar care
avea pe cineva la spital, așa că niciodată n-au putut să afle la
spital cine trimitea pachetul și de unde. Așa sunt ăștia, scumpul
meu. Încât, dacă apelez la un prieten în vârstă, cu experiență,
o fac în interesul lui papa și al tău, mai mult decât în al meu.
Uite, acum te rog chiar să te duci la Pascalopol și să-l rogi să
vină după-amiază, că l-a chemat papa, cum a fost vorba.
396
Enigma Otiliei
Pascalopol  veni,  și  bătrânul  puse  pe  Otilia  și  pe  Felix
să pândească întâi prin toată curtea și apoi să se ducă sus.
Apoi,  sugând  un  muc  de  țigară,  moș  Costache  vorbi
văietăreț:
—  Am  strâns  niște  bani  și  nu  știe  nimeni,  pentru  Otilica,
dacă eram sănătos îi făceam o căsuță colea, poate tot i-o fac.
Dar ce-i al ei e pus deoparte.
— Așa? bravo, știam eu că ești om de ispravă! Dar cum îi
lași?  Știi,  tu  ai  să  trăiești  încă  multă  vreme,  doar  mi-a  spus
Slratulat că n-ai nimic, însă vezi, de la o vârstă oarecare, omul
își pune lucrurile în ordine, iată, eu am făcut de mult testamentul.
—  Nu  vreau  testament,  se  indignă  bătrânul,  n-am  murit,
să-mi  fac  testament,  ce  trebuie  să  știe  și  alții  ce-i  dau  eu
fe-fetiței? Am pus trei sute de mii de lei la o parte din vânzarea
caselor. Aglae o să aibă casa asta și ce-o mai fi, să nu spună că
n-am grijă de nepoți. O s-o aibă târziu, încolo, când oi muri și
eu, dar Otilichii vreau să-i dau acum, să nu știe nimeni, decât
eu și dumneata. |i-i dau dumitale să-i pui la bancă, pe numele
ei, în secret.
— Bine, Costache, și așa e bine, chiar mai bine, fiindcă nu
se mai face discuție!
—  Așa  că,  bătrânul  trase  un  fum  din  țigară,  fe-fetița  are
zestrea  ei.
—  Foarte  frumos!  și  când  ai  de  gând  să-i  dai  la  bancă?
Bătrânul făcu un semn speriat lui Pascalopol să tacă, îl trimise
cu gestul la fereastră, să privească în curte, ceea ce acela făcu
însă cu obișnuita lui demnitate.
— Vino-ncoace, șopti bătrânul.
Pascalopol  se  apropie  de  canapeaua  pe  care  fusese
aruncată o saltea. Bătrânul apucă un colț al saltelei dinspre
perete  și-l  rugă  din  ochi  pe  moșier  să  tragă  și  el.  Moșierul
trase, răsturnând puțin pe moș Costache, care nu voia să se
dea jos de pe canapea cu îndărătnicia unei cloști, și descoperi
un  pachet  de  jurnal  legat  cu  sfori,  îl  trase  afară  și-l  dădu
bătrânului. Acesta îl desfăcu mulțumit, umplându-și plapuma
cu  sfori  de  cârpe  și  cu  jurnale,  și  scoase  trei  pachete  de
bancnote, legate și ele cu sfori:
397
G. Călinescu
— îștia sunt! murmură bătrânul, examinând atent cotoarele,
cu teama de a nu se fi rupt ceva.
— Foarte bine, Costache! Mă duc la banca mea, cu care
lucrez, bancă solidă, pun să deschidă un cont discret și-ți aduc
mâine  scrisoarea  băncii,  adresată  Otiliei,  ca  să  nu  fie  nici  o
încurcătură.
— Nu-nu-nu! nu a-acum! protestă Costache, spre surprinderea
moșierului. Mai am să primesc niște bani și vreau să-i ducem
odată, poate c-o să merg și eu. Nu e nici o grabă. Banii ăștia îi
țin  aici  cu  mine,  să  nu  mă  fure  pungașii  ăștia,  tu  singur  știi
unde sunt. Când oi vedea eu că nu mi-e bine, îți fac semn, și tu
îi iei și faci ce ți-am spus eu.
— Să fie cum zici tu, Costache, spuse, Pascalopol, dezilu-
zionat, însă cum îți închipui tu că pot eu, oricât am fi de prieteni
vechi, să vin să-ți iau banii de sub saltea, dacă, Doamne ferește,
ai fi bolnav? Când ți-a fost rău, a fost aici pază militară în regulă.
Doar cumva să-mi dai o scrisoare că ai în depozit de la mine
atâția  bani,  ca  să-i  pot  sustrage  de  la...  de  la  succesiune...  Și
apoi  și  asta  e  suspect.  Așa,  eu  nu  intru  deloc  în  combinație.
Doar mă fac purtătorul sumei la bancă. E mai sigur, Costache
dragă,  e  și  mai  onorabil,  mai  potrivit  pentru  delicatețea  fetei.
Cum o s-o conving eu să primească de la mine o sumă de bani,
când cu nimic nu pot s-o conving că sunt într-adevăr ai ei? Doar
să-i spui și ei!
—  Nu-nu-nu!  fe-fetița  să  nu  știe,  să  afle  și  ceilalți  și  să-i
spună vorbe grele!
— Atunci?
Moș Costache medită câtăva vreme, sugând din țigară, apoi
păru convins:
— Am să ți-i dau, mai târziu, să-i mai număr o dată, să-mi
fac bine socotelile, dar ți-i dau mâine, poimâine, când mai treci
pe  aici.  Îi  știi  unde  sunt,  aici  sub  saltea.  Acum  mă  simt  bine,
sunt sănătos, poate găsesc salahori, să fac și casă cum știu eu.
Bătrânul își legă din nou hârtiile în jurnale și sfori și depuse
pachetele  sub  saltea,  cu  ajutorul  lui  Pascalopol,  care,  după
puțină vreme, nemaiavând nici un rost, dădu să plece. Când
398
Enigma Otiliei
deschise ușa se izbi, piept în piept, cu Stănică. Moș Costache
izbucni:
— Ce tot pândești dumneata pe la uși, n-am nevoie de spioni
în casă la mine, fiecare să stea la casa lui, ce, poate crezi că
am bani în casă?
Stănică făcu un gest jignit, privind cu înțeles spre Pascalopol:
—  Vezi  cum  ești  dumneata,  iubite  unchiule,  fiindcă  pot
să-ți spun, îmi ești ca un adevărat unchi, am slăbiciunea asta.
Adineauri picai, dar tocmai adineauri, să văd ce mai faci, doar
oameni  suntem,  nu  sălbatici.  Însă  vezi,  eu  nu  mă  supăr,
dimpotrivă. Vioiciunea dumitale e semn de sănătate. Jos doctorii
idioți! Dă-te jos din pat mai bine, să mergem la plimbare, să-ți
pui oasele-n mișcare, să bei un pahar de vin bun. Dar poate nu
te înlesnești, n-ai bani în casă, se-ntâmplă, te-mprumut eu, cu
toată sărăcia mea, îți fac eu rost, doar dumneata ești cel mai
solvabil om de pe lume.
La aceste cuvinte, aprehensiunea zugrăvită pe fața bătrânului
se șterse în bună parte.
— Când mi-o trebui, o să-ți cer, se văietă el, că n-am bani
în casă decât ce-a fost în cutie, o să-ți cer eu, dacă n-oi putea
să merg în oraș.
În loc să răspundă, Stănică se-ntoarse spre Pascalopol și zise:
— Domnule, ce toamnă superbă, altădată pe vremea asta
ningea. Totul se schimbă, până și clima!
Dar moșierul făcu un semn de adio, cu bastonul, și ieși
pe ușă.
În trăsură, Pascalopol medită îndelung, cu bărbia reze-
mată în mânerul de argint al bastonului, care înfățișa capul
unui ogar. Purtarea bătrânului era ca întotdeauna generoasă,
sentimentală, însă plină de întortochieri avarițioase, în latura
materială.  Se  putea  foarte  bine  întâmpla  ca  Costache  să
moară  înainte  de  a  se  fi  decis  să  facă  o  situație  fetei.  El,
Pascalopol, ținea la Otilia până la sacrificiu și se bucura de
afecțiunea neanalizată, dar sigură, a ei. Ar fi vrut-o soție, ar
fi vrut-o fiică sau ceva între aceste două ipostaze, care să-i
asigure dreptul de a o păstra. Prin capul lui Pascalopol trecea
399
G. Călinescu
chiar și extravaganta idee a unei căsătorii numai de formă,
protectoare, cu toate libertățile pentru Otilia. Ar fi putut cel
puțin  ieși  la  braț  o  dată  pe  săptămână  cu  o  fată  așa  de
grațioasă. Însă cum ar fi fost cu putință acum, în împrejurarea
că bătrânul ar fi murit, să se ocupe de Otilia, fără jenă din
partea acesteia și fără bârfeală din partea altora? Dacă moș
Costache nu-i lasă nimic fetei, el, Pascalopol, nu putea s-o
ocrotească și s-o întrețină ca pe fiica lui, nu putea să-i facă
nici măcar acele capricii pe care i le satisfăcuse în calitate
de vechi prieten al casei, fiindcă Otilia ar fi simțit caritatea
și ar fi voit să trăiască prin propriile mijloace. S-o ceară în
căsătorie,  ar  fi  fost  un  mijloc  nedelicat.  Poate  că  Otilia,
exasperată, iubitoare de lux, ar fi primit, în cele din urmă,
dar mereu cu sentimentul constrângerii. El, Pascalopol, nu
și-ar fi putut da seama atunci dacă Otilia îl iubea cu adevărat,
sau  numai  accepta  asistența  lui  acoperită.  Numai  liberă,
având  o  zestre  a  ei,  prietenia  sau  iubirea  fetei  era  mângâ-
ietoare. Atunci o putea chema oricând în casa lui, ca și în
vizită,  deoarece  ea  n-ar  mai  fi  avut  bănuiala  constrângerii
prin caritate. Costache vrea cu tot dinadinsul să-i dea bani
Otiliei: trei sute de mii e o sumă considerabilă. Chiar și o
sută de mii de lei ar fi de ajuns pentru ea, fiindcă doar avea
să se mărite. O sută de mii de lei cu cinci la sută dobândă
face un venit anual de cinci mii de franci, suficient pentru o
fată  ca  Otilia,  care  poate  da  și  lecții  de  pian.  Dar  dacă
bătrânul amână mereu și moare într-o noapte, și vine Aglae
și-i găsește banii?  „Ce om, ce om, Costache ăsta!“ Pascalopol
se duse de-a dreptul acasă, își puse halatul chinezesc, ceru
o sticlă de Vichy, pe care-l îndulci cu puțin sirop, se plimbă
prin casă, cântă puțin din flaut, cu întreruperi, menuetul din
D dur-Divertimento de Mozart, apoi trecu la registrele lui,
le consultă bine, iar se plimbă, cu mâinile la spate, lovind
palmele una într-alta, în prada celor mai adânci preocupări,
umplu din nou un pahar de Vichy și trecu hotărât la birou, în
fața  mașinii  de  scris,  la  care  începu  să  bată  următoarea
scrisoare:
400
Enigma Otiliei
„București, 9 octombrie 1910
Onor. Banca „AGRARA“
Loco
Vă rog, în chip absolut confidențial, să deschideți un cont
la Banca d-v. pentru domnișoara Otilia Mărculescu, virând în
creditul acestui cont, prin debitul contului meu, lei 100.000,
depozit căruia îi veți acorda, sper, același procent de 5%, ca și
depozitului  meu.  Îmi  rezerv  dreptul  de  a  vă  comunica  data
când veți putea plăti dobânzi sau acorda retrageri de capital
posesoarei  fondului,  pe  care  nu  o  veți  aviza  până  atunci.
Originea creditului rămâne strict secretă. Voi avea onoarea de
a vă da unele lămuriri personal.
Cu deosebită stimă,
Leonida Pascalopol“
Leonida trase hârtia din mașină și o iscăli cu mâna, o puse
în  plic,  scrise  adresa,  apoi  puse  plicul  deoparte.  Luă  apoi  o
altă foaie de hârtie, o vârî în mașină și scrise:
„București, 9 octombrie 1910
Onor. Banca „AGRARA“
Loco
Va autorizez prin aceasta, la data când dispozițiunea vă
va fi comunicată de mine personal sau de legatarul meu, să
avizați pe d-ra Otilia Mărculescu de existența la Banca dv. a
creditului de 100.000 lei și să-i plătiți procente sau chiar să-i
înapoiați depozitul care îi aparține în deplină proprietate, ca
fiind  făcut  din  sume  numai  încredințate  mie,  care  însă  îi
aparțin de drept.
Cu deosebită stimă,
Leonida Pascalopol“
Pascalopol făcu alt plic, sună feciorul, îi dădu întâia scrisoare
s-o ducă la bancă și-i ordonă să cheme pentru a doua zi pe
avocat.  Apoi  își  luă  flautul,  se  așeză  turcește  pe  sofa,  sub
candelă, și cântă cu mai multă râvnă Menuetul lui Mozart.
401
G. Călinescu
O  zi,  două  după  aceasta,  moșierul  trecea  din  nou  pe  la
bătrân și-l ruga s-o lase pe Otilia să se plimbe cu el la șosea,
ca s-o distreze puțin, după atâta îngrijorare. Mai mult în glumă,
Pascalopol întrebă pe moș Costache:
— Hei, când mă chemi să-mi dai zestrea Otiliei?
—  Te  chem,  te  chem,  zise  Costache,  cu  ochii  în  jos,
răsucind țigări.
— Măi, Costache, glumi Pascalopol, ție ți-e frică să scoți
banii din mână. Tu n-ai auzit că oamenii care-și fac coșciugul
din viață sau mormânt de veci nu mor curând? Scapă-te de o
grijă, trăiește și tu ca un tânăr!
— Dau, dau, bombăni bătrânul, ce-i al ei e pus deoparte!
— Asta așa e, zise Pascalopol, gândindu-se la contul de
la  bancă.
Costache zâmbi satisfăcut, crezând că e vorba de pachetul
de sub saltea.
În trăsură, moșierul luă o mână a Otiliei între mâinile sale
și-i vorbi așa, semiglumeț, semiserios:
—  Am  să-ți  fac  o  comunicare,  cu  totul  confidențială,  cu
condițiunea să-mi făgăduiești că nu vei spune nimic nimănui.
Costache e un om de ispravă, cum m-așteptam, și a făgăduit
să-ți pună la o bancă, prin intermediul meu, o sumă de bani
mai mult decât bunicică. De case n-ai nevoie, de surpături de
celea. În chipul acesta nu te cerți cu cocoana Aglae și nimeni
nu  face  nici  o  opoziție,  neștiind  de  existența  banilor.  Mi-a
făgăduit, îți zic, dar știi cât e de greoi Costache, deși are inimă
bună. Totuși am smuls un acont bun, încă o dată te rog să nu-i
spui nimic lui, nici nimănui, altfel strici totul, am căpătat de la
el o sută de mii de lei, cu însărcinarea de a-i pune la o bancă
pe numele dumitale. Nu te vei folosi de ei, deocamdată, fiindcă
dacă vede lumea că ai bani, intră numaidecât la bănuieli și-i
bate  capul  lui  Costache  să  nu-ți  mai  dea  nimic.  Dar  îi  vei
folosi exact în momentul când îți va lipsi sprijinul altora. Ești
deci  o  fată  independentă,  cu  zestre  deloc  neglijabilă.  Ce  nu
poți cumpăra cu o sută de mii de lei? O moșie strașnică. Acum
pot  să-ți  fac  curte  ca  orice  pretendent,  adăugă  Pascalopol,
402
Enigma Otiliei
galant, sărutându-i mâna și pe o parte și pe alta. Acum ești o
partidă  bună.  Dacă  nu  mă  vrei  ca  pretendent,  rămân  bunul
prieten al dumitale de totdeauna cu care nu te sfiești să faci
escapade. Poți fi pupila mea, putem să ne aventurăm în lume,
cum  am  mai  făcut.  Nu  mi-ai  datora  nimic,  fiindcă  ai  avea
atâția bani câți trebuiesc pentru întreținerea grațioasei dumitale
persoane. Ești mulțumită?
— Bietul papa, zise Otilia, înduioșată, știam eu că el e un
om bun! Nu-mi trebuie nici un ban, dar îmi pare bine că se
gândește la mine. Deseară am sa-i cânt la pian!
Acasă,  Felix  ședea  cu  capul  în  palme,  la  masă,  în  fața
caietului,  în  care  scrisese,  preocupat  ca  și  Pascalopol  de
problema Otiliei, următoarele rânduri:
„Am jignit-o pe Otilia, vorbindu-i mereu de protecție și de
bani.  Nu  trebuie  să  fiu  așa  de  orgolios  de  averea  mea,  pe
care n-am meritat-o, și să scot ochii lumii cu ea. Trebuie să
mă port modest, discret, spre a nu scoate în evidență situația
critică a Otiliei. Trebuie să-i spun adevărul, că am nevoie de
prezența  ei.“
403
G. Călinescu
CUPRINS
XIX
— Nu știu ce-am să mă fac cu Costache ăsta, zicea Aglae
la masă, unde erau adunați toți ai ei, inclusiv Stănică, niciodată
n-am fost supărată ca acum. Moare, Doamne ferește, mâine-
poimâine,  căci  la  altceva  nu  te  poți  aștepta  când  un  om  a
căzut  o  dată  lovit  de  dambla,  și  eu  nu  știu  deloc  cum  stau
lucrurile lui. El a vândut localul lui Iorgu, ce-a făcut cu banii?
unde-i ține? Dacă i-a pus la vreo bancă, cine-o știe? Ori îi ține
în  casă  și-i  fură  cineva,  în  zăpăceală.  Pe  Marina  nu  pun  eu
temei, e în stare să și fure, am mai prins-o eu. Te făceai tare și
mare, domnule, zise Aglae către Stănică, că afli toate, și văd
că n-ai făcut nici o ispravă.
— Recunosc, spuse Stănică, modest ca niciodată, n-am putut
să aflu nimic.
— Pe urmă, aș vrea să știu și eu, a făcut vreun testament,
n-a făcut?! De unde să-l iau eu testamentul, dacă el nu spune
nimic? Dacă nu-l găsesc sau i-l fură cineva?
— Atunci dumneata, mamă-soacră, zise Stănică, fiind unică
moștenitoare de drept, iei tot, vreau să zic tot ce se vede.
— Lăsă-mă în pace, se răsti Aglae, ca și când Stănică era
vinovat de lipsa testamentului, iau casa, că nu-mi închipui c-o
să aibă neobrăzarea s-o lase pe mâini străine, dar banii, bănișorii
pe care i-a cules el vânzând bunătate de acareturi, cine-i ia?
— Îi ia Otilica! declară Stănică, imperturbabil și cu diminutiv
intenționat.
— Ba te rog să lași gluma, e în joc viitorul, viitorul copiilor și
al Olimpiei dumitale. Dacă ai fi mai conștient, n-ai face haz.
— Eu nu sunt conștient? observă cu umor Stănică. Îmi pare
rău! Eu păzesc zi și noapte, dar nu pot să fac imposibilul în
definitiv, am și eu puțină jenă, sunt uman, ce vrei, nu pot să
404
Enigma Otiliei
mă duc să-i vorbesc bătrânului de testament și de moștenire. E
ca și cum l-aș întreba cum vrea să-i fie coșciugul.
Aglae nu se lăsă de loc impresionată de parada umanitară
a lui Stănică și dădu noi ordine:
— Să nu slăbiți din ochi nici o clipă casa de dincolo. Unul
să stea tot prin curte pe lângă gard, că doar e cald ca și vara, și
altul  să  se  ducă  din  când  în  când  pe  dincolo,  să  întrebe  pe
Costache cum îi mai este, dacă vrea ceva. Să băgați de seamă
să nu ia nimeni nimic din casă, să nu iasă nici c-un pachețel.
Să mă chemați pe mine numaidecât. Bine ar fi să-l trageți de
limbă pe Costache, dar fin, dacă a făcut sau nu testament.
Titi, incapabil de subtilități, se mulțumi să se plimbe prin
curtea vecină, făcându-se că ia schițe sau să privească pe pereții
din odăi ca să copieze în acuarelă un tablou ori o fotografie.
Bătrânul nu-i dădu însă voie să stea decât lângă el în sufragerie,
trimițându-l  cu  Felix  să  aleagă  și  să  se  înapoieze.  Într-o  zi,
plictisit,  îl  puse  să-i  povestească  ce-a  văzut  la  cinematograf,
unde el nu fusese niciodată. Titi, narator din plăcere, începu:
—  Întâi  arată  un  puț  cu  roată,  pe  urmă  vine  o  fată  cu  o
găleată  mare,  apoi  apar  doi  bătrâni,  un  moș  și  o  babă  care
vorbesc între ei, pe urmă arată cum trage fata găleata după ea,
baba se răstește la ea și moșul o lovește cu un bici, apoi arată
pe fată închisă într-o odaie goală, mâncând un codru de pâine,
apoi e noapte și fata deschide geamul.
— Ce-i asta, ce înseamnă asta? întrebă iritat moș Costache.
Așa e la cinematograf?
— Așa e! răspunse naiv Titi.
— Dacă e așa, e urât! constată bătrânul și nu vru să mai
asculte.
Bătrânul nu bănuia că Titi nu înțelegea afabulația filmelor
și le confunda cu o succesiune de imagini, a căror sinteză nu
era  în  stare  s-o  facă,  fiindcă  nu  pricepea  nici  inscripțiile  în
franțuzește.  Când  filmul  îi  plăcea  mai  mult,  atunci  Titi  își
procura  un  program  cu  desene  sau  fotografii  de  actori  din
colecția Pathé-Frÿres și le copia în pastel sau în acuarelă.
Olimpia  nu  știu  să  vorbească  bătrânului  decât  de  Aglae,
Aurica și ceilalți care  „țin foarte mult, unchiule, la dumneata“,
405
G. Călinescu
ceea ce nu provocă din partea lui moș Costache decât niște
mormăituri  incredule.  Aurica  îi  vorbi  de  tragedia  fetelor  fără
noroc și-i povesti întâmplarea unei fete  „nici frumoasă, nici
deșteaptă„, căreia un unchi bogat i-a făcut zestre, înlesnindu-i
măritișul. Moș Costache tuși violent și supse țigara, dar nu-și
dădu nici o opinie asupra datoriei unchilor. Aglae înțelese că
marea chestiune trebuia dezbătută direct între ea și bătrân, și
într-o  zi  se  așeză  gravă  ca  un  judecător  în  fața  lui  și-i  făcu
această  predică:
— Costache, trebuie să-ți vorbesc ca soră, fiindcă văd că
tu  nu  ești  prevăzător.  De  acum  încolo  suntem  în  vârstă,  și
mult  nu  mai  avem  de  așteptat.  Este  și  viață  și  moarte.  Ce
speranță să mai am eu: ca mâine sapa și lopata (bătrânul se
făcu palid). Omul cu cap își pune lucrurile în regulă, se mai
îngrijește și de suflet. Doamne ferește, vine o moarte, ai văzut
cum ai căzut jos...
—  La-la-lasă-mă-n  pace,  lasă-mă-n  pace,  strigă  sugrumat
bătrânul către imposibila Aglae.
—Ce să te las în pace, spun ce-i adevărat! Dacă mori, nu
știe omul unde să caute banii să-ți facă cele creștinești. Oamenii
bătrâni mai merg pe la biserică, se mai spovedesc, își pun bani
de înmormântare deoparte, haine curate...
— La-la-lasă-mă-n pace, că n-am murit! Pleacă de aici, că
n-am murit! strigă, din nou livid, Costache.
— Degeaba te superi, ca soră sunt datoare să-ți spun ce-i
bine. Tu ai avere, ai case, ai bani. Eu sunt soră și nu știu de loc
de rosturile tale. Unde-s actele tale de proprietate, unde ai pus
banii luați din vânzare, ce avere ai, ce datorii, toate astea nu
le știu. Poate și un străin să-ți ia tot, și eu ca soră nu pot să zic
nici pis, fiindcă n-am cunoștință de nimic. Gândește-te că ai
nepoți,  e  Titi  care  trebuie  întreținut  până-și  face  un  rost,  iar
Aurica  nemăritată,  Olimpia  și  ea  stă  ca  vai  de  lume.  Eu  de
unde să le dau, că știi ce am. Pensia lui cela, pe care nu vreau
să-l  numesc?  Fleac.  Datoria  ta  e  să  lași  tot  familiei  tale,  să-i
dai numai acolo două-trei mii de lei și fetei ăleia, să aibă și ea
un ban până și-o găsi un rost, că doar e fată mare. Nu ești dator
406
Enigma Otiliei
tu  să  ai  grijă  de  o  fată  care  nu  e  a  ta.  Nici  nu-mi  trece  prin
gând  că  ai  să  faci  altfel,  însă  pentru  asta  trebuie  să  faci  o
regulă,  să-mi  spui  toate  socotelile  tale,  să  știu  de  unde  să  le
iau, la un caz de nevoie. Nu trebuie să te sperie asta, fiindcă
nu moare nimeni dacă pune ordine în afacerile lui. Dimpotrivă,
am văzut oameni care s-au împărtășit, și-au făcut testamentul,
și  pe  urmă  au  trăit  ani  de  zile.  Ascultă,  Costache,  spune-mi
mie, ai făcut vreun testament, ceva, ori te-ai gândit să-l faci?
—  Treaba  mea  dacă  l-am  făcut  sau  nu,  zise  supărat  moș
Costache.
Încercările de felul acesta rămânând infructuoase, Aglae
se mulțumi, din prudență, să amintească lui Costache că e
foarte bine pentru un bătrân  „să-și vadă de suflet din când
în când“.
— Vax, suflet! zise Stănică, față de toți ai familiei, strânși
în jurul canapelei lui moș Costache în ziua de Sfântul Dumitru.
Prostii, prejudecăți, ca să se îndoape popa cu băncuțe. Fugiți
de-aici. Azi suntem în secolul progresului, al luminii, râde de
astea și copilul din albie.
Aglae se închină, în semn de protest, iar Olimpia se arătă
vădit scandalizată, fară să fie în stare să spună vreun argument.
Moș Costache, morfolind țigara în dinți, era atent și încruntat.
—  Ce  e  aia  suflet,  întrebă  Stănică  cu  ironie  victorioasă,
spuneți-mi  ce  e  aia  suflet?  Sufletul  e  suflul,  adică  suflarea,
respirația, anima, cum zic latinii; sufli? ai suflet! nu mai sufli?
te-am  dus  la  gunoi.  Cum  adică,  puiul  de  găină  pe  care-l
mâncași să n-aibă și el suflet, iar dumneata, mamă-soacră, să
te duci în rai? Ori supraviețuim toți, de la râmă până la om,
ori nu e nimic. Dar vă spun eu, pe onoarea mea, că Dumnezeu
are alte treburi decât să păzească sufletul dumitale. Să-ți spună
amicul  (Stănică  arătă  pe  Felix)  ce  e  omul.  Pe  mine,  când
eram  student,  m-a  dus  un  prieten  medicinist  la  morga  unui
spital.  Ce  să  vezi  dumneata?  Într-un  fel  de  magherniță  cu
geamuri  mari  erau  vreo  câteva  mese  de  brad  cu  scândura
subțire, puțin îndoită și cu o gaură la partea din mijloc, iar
dedesubt o găleată. Un om cosea repede cu o undrea pieptul
407
G. Călinescu
și pântecele unui mort. Mațele erau violete ca niște găitane
bine împăturite, iar coastele erau date frumușel de o parte și
de alta și aveau seu pe dedesubt. Pe urmă am văzut cu ochii
mei cum îl aruncau în camion. Unul îl ținea de cap, altul de
picioare, îl legăna puțin pentru ca să-i dea vânt și îl arunca
deasupra, ca la abator. Asta e omul. Sufletul? Unde e sufletul?
În cap? În piept? În picior? În ce e sufletul?
— Mai las-o, Stănică, cu prostiile tale! îl mustră Olimpia,
făcând un semn cu ochiul că asta face rău bătrânului.
Încăpățânat,  Stănică  izbucni  cu  flacără  mai  mare,  ca  un
foc stropit cu gaz.
— Să-ți spun eu unde te duci după moarte, c-am fost când
dezgropa un mort să-l pună în loc de veci. Ia, niște oase acolo
pline de pământ și părul, că părul rezistă.
Moș Costache, înspăimântat, își trecu mâna peste cap, dar,
neîntâlnind nici un fir de păr, respiră ușurat, ca și când ar fi fost
scăpat de moarte.
Stănică  nu  stătu  mult  pe  poziția  de  esprit  fort  și  trecu  la
extrema  opusă,  când  fu  singur  cu  bătrânul.  Era  limpede  că,
inconștient,  trădându-și  preocupări  lăuntrice,  ori  intenționat
căuta să-i vorbească bătrânului numai de moarte.
— Iubite moșule, are și religia rostul ei, că doar n-ar fi luptat
pentru ea atâția oameni superiori. Deunăzi am vorbit și eu așa,
ca să-i fac sânge rău soacră-mei, dar, în fond, să-ți spun drept:
cred. Am văzut oameni de știință, savanți, care merg la biserică.
Așa să știi: religia și știința merg mână în mână, și amândouă
descoperă  cu  mijloacele  lor,  credința  și  rațiunea,  puterea  lui
Dumnezeu. De când a murit Relișor, am meditat adânc, mi-am
scrutat sufletul și am zis: nația noastră s-a apărat cu credința de
turci, de tătari și de toți dușmanii. Românul e creștin ortodox. Eu
sunt român, deci mă rog lui Dumnezeu. Și apoi știi ceva? Există
forțe misterioase, domnule, pe care nu le poate pătrunde nici
cel mai mare savant! Parcă ce suntem noi față de atotputernicia
lui Dumnezeu? Vax! Am văzut oameni cu piciorul în groapă pe
care-i  condamnau  toți  doctorii  mari  și  au  scăpat  cu  slujbă
bisericească. Mă bat cu pumnul în piept că n-am făcut maslu
408
Enigma Otiliei
pentru îngerașul meu. Ce vrei, domnule, cel mai mare intelectual,
și e înfrânt de misterul universului și se întoarce la înțelepciunea
poporului. În adâncul sufletului meu am fost totdeauna creștin
ortodox, dar de-aici încolo devin practicant: am să postesc, să
țin tradiția, să dau exemplu eu ca intelectual, ca om luminat ce
sunt,  noilor  generații.  Asculți,  unchiule?  Îți  comunic  ceva
confidențial. Mi-a spus un preot bătrân, om învățat, om sfânt, că
nimic nu întărește sufletul mai mult decât confesiunea. Mister
mare, dar așa e, și eu pot să-ți dau și rațiunea științifică. He, hei,
Stănică e profund, degeaba încercați dumneavoastră să-l luați
peste  picior.  Vrei  să-ți  spun  rațiunea  științifică?  Orice  om  are
conștiință morală, căci asta ne deosebește de animale, care ne
apasă, oricât am căuta să facem noi pe pezevenghii. Bunăoară,
am  avere  și  am  lăsat  pe  altul  să  sufere,  atunci  conștiința  mă
muncește fără voia mea și-mi intoxică sângele. Dacă însă spun
duhovnicului: preasfinte, am făcut pe cutare să sufere, sunt un
păcătos,  se  descarcă  conștiința,  se  purifică  sângele,  pe  legea
mea! D-aia trăiesc babele atâta. Apoi mi-a mai spus părintele și
altele, și în adevăr că are dreptate: omul strânge până la o vreme,
dar apoi nu mai are nici un sens să adune. Ce-o să mai trăiești?
să zic cincisprezece-douăzeci de ani („ca mâine te-ngrop“, gândi
Stănică  în  sine).  Copii  n-ai,  purcel  n-ai,  cățel  n-ai!  Aruncă,
domnule, banii în dreapta și-n stânga, petrece, fă-ți poftele, căci
și  asta  e  creștinesc,  fiindcă  trăiește  un  negustor  român  după
dumneata și te binecuvântează. De altfel e și o lege economică:
bogăția înseamnă circulație. Intră în circulație, domnule. Adică
ce urmărești dumneata, hai? Ca după o viață de economii, ca
după o existență călugărească să vie soacră-mea să-ți ia tot și să
petreacă cu averea dumitale? Evident, e sora dumitale, dar ea a
avut partea ei, și dumneata ai avut-o pe a dumitale. Fiecare a
avut talantul lui, cum zice la Sfânta Scriptură. Dumneata ai fost
om  muncitor,  de  ispravă,  ai  sporit  talantul,  deci  e  meritul
dumitale.  O  să  vie  Titi  să  se  răstoarne  picior  peste  picior  în
fotoliurile  dumitale  și-o  să  mănânce  cu  femeile  ce-ai  strâns  o
viață întreagă prin muncă cinstită. Așa e viața.
Bătrânul  înțelegea  foarte  bine  manevrele,  și  ale  Aglaei,  și
ale  lui  Stănică  și  nu  se  lăsa  intimidat  sub  raportul  pecuniar.
409
G. Călinescu
Veșnica amintire a morții însă începuse să-l înfricoșeze. O dată
cu  limpezimea  creierului,  dispăruse  euforia  și  se  încuibase
spaima.  Nu  se  gândise  niciodată  la  moarte,  nu  mersese  la
biserică,  n-avusese  nici  o  convingere  nici  într-un  fel,  nici
într-altul,  deoarece  sufletul  tot  îi  fusese  absorbit  în  realitatea
existenței.  Moș  Costache  credea  în  adevărul  cărămizilor  din
curte, al tutunului, al banilor din pachet și nu-și putea închipui
nici raiul fără aceste elemente. Frica lui era obscură, instinctivă
și era însoțită mai ales de ipoteza halucinantă că s-ar putea să
vină o clipă în care toți să-l jupoaie, să-i ia totul, sa-l scoată din
casă, în vreme ce el vede și nu se poate mișca. Astfel se înfățișa
moartea lui moș Costache: ca un furt total agravat cu paralizie
integrală și eternă. O mai mare pedeapsă decât să vezi asta și
să nu poți face nimic nu i se părea că poate fi. Noaptea visa că
vrea  să  fugă,  dar  e  ținut  în  loc  de  noroaie  vâscoase  sau  de  o
stranie înțepenire a membrelor inferioare, ori visa că se ceartă
cu  Aglae  și  cu  copiii  ei.  Visa  că  hoți  îi  legau  picioarele  cu
frânghie, că pica de sus cu capul în jos. Mai des visa gândaci
mulți, mari și negri. Când se culca după-amiază, vedea mereu
un dric cu mulți cai trecând peste el.
Deși  la  începutul  lui  noiembrie  vremea  se  strică,  și  ploi
mărunte,  fumegoase  întristară  orașul,  moș  Costache,  devenit
tare  din  frică,  își  puse  în  gând  să  iasă  din  casă.  Pentru  asta
avea  nevoie  de  precauții  mari,  ca  nimeni  să  nu-i  fure  banii.
Găsi într-un dulap un fel de pânză tare, cam ca aceea din care
se face foaia de cort și o dădu Otiliei să-i facă în săculeț bine
cusut cu un cordon la gură. Tot Otiliei îi dădu însărcinarea de
a-i face în spatele pantalonilor un buzunar interior închis cu
trei nasturi. Lucrul Otiliei era foarte satisfăcător, însă spre mai
multă siguranță bătrânul mai trase o cusătură cu sibiaș, străbă-
tând chiar stofa. În pungă răsturnă mărunțișul de argint pe care-l
ținea  de  obicei  în  casă,  în  cutia  de  tinichea,  pentru  nevoile
zilnice, iar în buzunar îndesă pachetele cu hârtii. Ca nu cumva
să se desfacă nasturii, prinse deschizătura de sus a buzunarului
și cu două ace de siguranță, iar peste mijloc se legă cu o curea
lată (nu purta niciodată bretele). Așa ieși în oraș de mai multe
410
Enigma Otiliei
ori moș Costache. Seara, însă, își punea săculețul sub pernă
și pantalonii sub saltea. Văzând că bătrânul pleacă de acasă,
Stănică  se  hotărî  să-l  pândească,  mai  mult  din  curiozitate
decât din vreun interes, și avu norocul să prindă momentul
când bătrânul ieșea din casă. Deși erau orele cinci, afară era
întuneric,  și  ceața  udă  împiedica  vederea  la  distanțe  mari.
Învelit într-un palton gros și verzui de vechime, pășind mărunt,
bătrânul mergea cu capul în jos, privind când la dreapta, când
la stânga. O luă spre Sfinții Apostoli, apoi ieși la pod, stătu
puțin la îndoială. („Te pomenești, ghiujul, își zise urmăritorul,
că  merge  după  aventuri  erotice!“)  O  luă  pe  Calea  Victoriei
înspre Poștă. („Se duce la o bancă, l-am prins“, gândi Stănică.)
Apoi urcă pe bulevard în sus, trecu la statuia lui Brătianu și se
opri  în  fața  unei  case  cu  etaj,  peste  drum  de  Ministerul  de
Domenii și Agricultură, privind ceva pe zid. (,,Ce dracu caută
ăsta? — se miră Stănică, te pomenești că are vreun avocat!“)
După  oarecare  ezitare,  bătrânul  dispăru  înăuntru.  Stănică  se
apropie iute de casă și văzu că pe zid se află firma unui doctor.
(„Ei, comedie!“) Fără a mai sta la îndoială, se urcă hoțește pe
scări și ajunse la vreme, spre a vedea că bătrânul intrase chiar
în apartamentul doctorului și nu în altă parte. („Îmi pun capul
că are o boală ascunsă, din tinerețe, și se tratează!“) Încântat
de  descoperire,  Stănică  nu  mai  așteptă  ieșirea  bătrânului  și
se-ntoarse repede cu tramvaiul acasă, adică la Aglae.
— Nu știți unde se duce moș Costache? întrebă el, ațâțător.
— Unde?
— La doctor! Să știți că are o racilă secretă!
— N-are nimic, îl asigură Aglae, îl cunosc eu bine. Toată
viața a fost sănătos. A devenit grijuliu!
Bănuiala  Aglaei  era  cea  adevărată.  Începând  să  iubească
viața, bătrânul voia să știe bine ce boală are, și fiindcă avea
impresia că doctorii aduși în casă îl mințeau, își puse în gând
să consulte el un neprevenit. În același scop întrebase pe Felix
ce doctor e mai bun și mai ieftin. Doctorul la care intră plăcu
bătrânului. Avea mina serioasă, ușor încruntată, a unui om de
411
G. Călinescu
cincizeci de ani, vorbea puțin și grav, dar cu multă politețe și
chiar bunătate.
— De ce suferi dumneata? întrebă el pe moș Costache.
— Nu-nu sufăr de nimic. V-r-r-reau să știu, fiind în vârstă,
dacă sunt sănătos și ce trebuie să fac ca să nu mă îmbolnăvesc.
— Foarte frumos. Sunteți prudent. Vă rog, dezbrăcați-vă.
Doctorul examină atent pe moș Costache, dar fără amănunțimi
exagerate. Făcu o auscultație sumară, palpă și percută ficatul,
ascultă inima și zise:
—  N-aveți  nimic  la  examenul  somatic,  și  după  toate
aparențele sunteți un om sănătos. Doar un tonus mai accentuat
al  inimii.
—  Va  să  zică,  n-am  nimic?  vru  să  se  asigure  mai  bine
bătrânul.
— Ai vârsta, râse doctorul, care e și ea o boală! Dar dă-mi
voie,  adăugă  el,  privind  în  ochi  pe  bătrân,  n-ai  avut  nici  un
accident, așa, vreo pierdere de cunoștință, dureri mari în țeastă?
Prins în ușa întrebării, bătrânul mărturisi:
— Ba-ba a-am căzut jos de aprindere la cap!
— Ei, vezi? Să nu se mai întâmple! Trebuie să ții dietă, să nu
fumezi, să nu bei alcooluri, să duci un regim descongestionant.
Am să-ți dau o rețetă, dar să știi că totul depinde în primul rând
de regim. De altfel, de acum încolo evită supărările, distrează-te
calm, fără iritații. Ai vreo avere?
— A-a-am ceva... puțin... cât îmi trebuie am! se bâlbâi moș
Costache, punând instinctiv mâna în buzunarul pantalonilor.
— Cu atât mai bine!
— Și... și n-am nimic? mai întrebă moș Costache.
—  Nimic,  domnul  meu,  zise  blând  doctorul,  decât  un
organism  care  trebuie  menajat.  Eu  însumi,  dacă  aș  comite  o
imprudență, aș fi primejduit să fac o congestie. Deci măsură,
ca să te folosești și mai departe de fizicul dumitale rezistent.
— Și... să fumez n-am voie?
— Nu!
Bătrânul își strânse bine haina la piept și merse spre ușă,
urmărit de ochii calmi ai medicului. Acolo își aduse aminte că
412
Enigma Otiliei
trebuie să plătească. Felix îi spusese că doctorul ia douăzeci
de lei. După mari căutări prin buzunare, moș Costache scoase
două piese de cinci lei, depuse una pe biroul doctorului, reținând
pe cealaltă în podul palmei și așteptând un gest de aprobare.
Dar medicul era impenetrabil. Atunci lăsă și piesa cealaltă și
porni mărunt pe ușă afară, fără să privească înapoi.
Doctorul dăduse bătrânului o rețetă, și acum acesta, după
oarecare îndoieli, se hotărî s-o facă. Se lăsă în jos pe bulevard și
se opri la o farmacie, peste drum de cinematograful „Minerva“.
„Aici  trebuie  să  fie  scump!“  gândi  moș  Costache,  după  ce
dădu câteva târcoale prin fața ușii, impresionat de dulapurile baroce
și bocalele de porțelan. Merse mai jos, unde întâlni o drogherie.
Socotind că drogheria vinde mai ieftin, intră înăuntru. Droghistul
regretă.  I-ar  fi  făcut  una  mai  simplă,  cu  prafuri,  dar  aci  era  un
lichid de băut, pentru care n-avea toate elementele. Moș Costache
o luă pe Calea Victoriei, înspre Poștă, în Lipscani știa o farmacie.
Intră, dădu rețeta și fu invitat să aștepte. Farmacistul puse tocmai
mâna pe flacon când bătrânul, înspăimântat, întrebă:
— Vreau să știu întâi cât costă.
Farmacistul îl privi puțin cam mirat, căută într-un repertoriu,
făcu o mică socoteală și declară că doctoria asta costă doi lei
și cincizeci de bani.
— E-e-e prea scump! Mai ieftin nu se poate?
— Nu se poate, ce vorbă e asta? Dumneata nu știi că aici
prețurile sunt fixe?
— Așa? Atunci, se răzgândi moș Costache, n-o mai fac.
Farmacistul  îi  aruncă  rețeta  și  se  îndreptă  spre  alt  client.
Bătrânul merse încet până în strada Sfinții Apostoli, unde era o
altă farmacie. Acolo întrebă pur și simplu:
— Cât ar costa să-mi faci rețeta asta?
— Doi franci și optzeci! răspunse farmacista, după oarecare
contemplare a foiței.
Moș Costache luă rețeta, ieși în stradă, stătu pe gânduri, apoi,
încet-încet, se întoarse din nou în Lipscani, la întâiul farmacist
și comandă doctoria. Economisise treizeci de bani. La întoarcere,
observă lumina în mica bisericuță de lângă Societatea de tir și,
413
G. Călinescu
obosit, găsi cu cale să intre înăuntru. Câteva babe dădeau acatiste
și  se  închinau  lung  pe  la  icoane,  sărutându-le  zgomotos.  Un
dascăl  moțăia  într-o  strană,  scoțând  pe  nas  litanii  fără  sfârșit.
Moș  Costache,  fascinat  de  sclipirea  altarului  și  de  îngânatul
cântărețului, se simți pătruns de evlavii și începu să se închine
larg,  cu  mâna  dreaptă,  în  vreme  ce  cu  stânga  își  pipăia  locul
banilor. Se gândi că Dumnezeu nu se putea să nu-l vază pe el,
care  se  gândea  la  viitorul  Otiliei  și-i  făgăduise  atâția  bani,  și
mai ales n-avea să-ngăduie ca el să moară înainte ca Otilia să
aibă  un  rost,  fiindcă  mai  bună  decât  banii  e  tot  ocrotirea
părintească. De pildă, un om cu o experiență, ca el, ar fi depus
suma la o bancă și ar fi pregătit Otiliei, cu vremea, din dobândă,
un  adevărat  nou  capital,  fără  să  se  atingă  de  fond.  Nu  s-ar  fi
supărat nici unul, nici Aglae, căreia i-ar fi rămas capitalul, nici
Otilia,  care  s-ar  fi  folosit  de  el.  Moș  Costache  ieși  ușurat  din
biserică,  după  ce  se  închină  cu  evlavie,  mergând  de-a-ndăra-
telea, și se simți cu duioșie bun. O babă îmbrobodită până peste
gură întinse mâna văietându-se:
— Fă-ți milă și pomană, să-ți ajute Sfânta Vinere de azi și
Maica Domnului!
Bătrânul  vârî  mâna  în  buzunar,  scoțând  câteva  monede,
însă văzând că n-are decât piese de zece și douăzeci de bani
și  deloc  de  cinci  bani,  afară  de  o  para,  rușinându-se  să  dea
paraua, zise:
— Crede, babo, n-am mărunte!
— Eh, zise baba agresiv, n-ai, dumneata, boierule, să n-ai!
Dacă n-aveți dumneavoastră, boierii, cine să aibă, eu? D-aia
nu v-ascultă Dumnezeu.
Înspăimântat, mai mult de ideea că cerșetoarea ar fi putut
să știe că are parale la el, îi dădu zece bani, pe care baba îi
luă  nemulțumită  și  bodogănind  un  „bogdaproste“  mai  mult
disprețuitor.
Moș Costache predă în taină doctoria Otiliei, rugând-o să
i-o dea regulat, după cum scrie în rețetă. Pretinse că era trebuitor
să  țină  dietă  și  consultă  pe  Felix,  punând  mereu  întrebări
explicative, ce se înțelegea prin dietă. Se făcu chiar ceva mai
înțelegător în privința cheltuielilor și oferi pentru masă o sumă
414
Enigma Otiliei
mai  rezonabilă.  Își  făcu  o  voluptate  de  a  întreba  în  toate
chestiunile privind sănătatea pe Felix și pe Otilia, aștepta ca
fata  să-i  întindă  lingurița  la  gură  și  râdea  de  plăcere  când
aceasta îl îmbrățișa. Totuși, bătrânul punea pe recomandațiile
medicului un preț abuziv. După fiecare doză de doctorie aștepta
optimist, închipuindu-și că ea avea sa-și facă un efect brusc,
să-i dea o tărie nemaiavută. Lacom din fire, înțelegea regimul
ca un medicament. Mânca legume, dar multe, până la îndo-
pare,  crezând  că  ele  au  o  putere  curativă.  Felix  încercă  să-i
explice că dieta îi era recomandată spre a odihni organismul și
că,  la  vârsta  lui,  nu  mai  avea  nevoie  de  atâtea  alimente.
Bătrânul se încăpățână. Auzise bine pe doctor când îi spusese
că sunt  „bune“ pentru el legumele, zarzavaturile. Dacă erau
bune, trebuia sa mănânce cât mai mult,  „ca să-și facă efectul“.
Efectul  fu  că  moș  Costache  începu  să  se  îngrașe.  Stănică  îl
aprobă în totul în aceasta interpretare:
—  Mănâncă,  unchiule,  dacă  ți-a  spus  doctorul,  știe  el  ce
știe. Poftă de mâncare să ai, asta e totul. Uite, eu n-am!
— De-de ce n-ai? întrebă moș Costache, interesat de toate
chestiunile  de  sănătate.
— De ce n-am? izbucni Stănică. N-am poftă de mâncare,
fiindcă  n-am  poftă  de  viață!  La  ce  să  trăiesc,  pentru  cine  să
trăiesc? Rostul omului e să aibă o familie, să aibă copii în care
să retrăiești, care să-ți ducă mai departe numele. Dumnezeu
mă  pedepsește,  mă  osândește  la  sterilitate  sau  poate  îmi
deschide ochii și-mi zice: „Stănică, fii brav, nu te lăsa răpus de
sentimentalisme, gândește matur.“ O să mă gândesc până am
s-o fac într-un fel.
Stănică  întreținea  pe  bătrân  într-o  continuă  teroare,
împărtășindu-i decesuri:
— Moș Costache, nu știi una? Colonelul, colonelul Constanti-
nescu, cel din sus de lângă Arionoaei, de la care ai cerut burghiul.
— Ei?
— Ei, a murit azi-noapte!
— De ce-a murit? întrebă îngrozit bătrânul, sperând într-un
accident imposibil de repetat.
415
G. Călinescu
—  De  ce  moare  orice  om  cu  constituția  lui.  L-a  lovit
damblaua. Trăsnit, nu altceva. A stat la masă până la unsprezece
noaptea  cu  niște  invitați  și,  când  s-a  sculat,  pac.  Mâine  îl
îngroapă. Las’ că mă duc eu să mai aflu câte ceva.
Stănică se ducea într-adevăr și venea cu alte știri:
— Anul ăsta a fost nefast! zicea el scârbit. Îi cară cu zecile,
cu  sutele.  Tot  copilași  și  bătrâni.  Toamna  face  rău  grozav  la
plămâni, la cap. A murit băcanul din colț de la care am luat
untdelemn. Nici nu l-am văzut bolnav vreodată. Așa, din senin.
Nu vrei să vii sa-l vezi? Nu știu ce Dumnezeu o fi având că s-a
făcut ca un tăciune la față, e de nerecunoscut. Spune nevastă-sa
că s-a luptat trei zile cu moartea.
Moș  Costache  făcea  sforțări  să  scape  de  evocările  lui
Stănică, dar acesta le dădea drumul cu o viteză satanică.
Bătrânul începu să fie superstițios și hipocondru, să se vaiete
de  dureri  adevărate  sau  închipuite.  I  se  părea  că-i  pocnesc
urechile,  că  nu  mai  are  stomac  bun,  că  inima  i  se  oprește
deodată,  fiindcă  el  n-o  mai  aude.  Luă  purgativele  cele  mai
respingătoare,  stând  ore  întregi  cu  gravitate  pe  recipientul
destinat  ușurării  lui,  în  chiar  mijlocul  casei.  Găsea  pe  cale
deductivă cauzele tulburărilor și mijloacele de îndreptare și-și
alcătuise un meniu fantezist. Sfârșindu-i-se doctoria, nu voi s-o
mai repete, sub cuvânt că doctorul nu i-a spus, dar se decise să
vadă iar medicul, când, într-o noapte, visă că toate cărămizile
din curte se vărsau peste el în sunetul muzicii militare.
— Ce să mai fac, domnule doctor? întrebă el pe medic.
— Cum, ce să faci? Nimic! Să duci viață așezată.
Bătrânul  povesti  toate  suferințele  lui.  Doctorul  zâmbi  și
bătându-l pe umeri îl încurajă:
— Nu e nimic. Mizerii de-ale vârstei noastre. Ca să nu le
mai bagi în seamă, plimbă-te, distrează-te, întovărășește-te cu
oameni tineri, stai ziua, când e frumos, în aer liber, în Cișmigiu,
la Șosea, cu condiția să nu răcești.
Moș Costache ascultă recomandațiile cu religiozitate, puțin
nemulțumit că nu i se dăduse și doctorii. Otilia, pusă la curent,
se  hotărî  să  distreze  pe  bătrân,  și  așa  se  întâmplă  că,  prin
416
Enigma Otiliei
amabilitatea  nedezmințită  a  lui  Pascalopol,  moș  Costache  și
Otilia se plimbau aproape zilnic cu trăsura, întâlnindu-se foarte
adesea și cu moșierul. Felix se adumbri iarăși, mai cu seamă că
Pascalopol, cu scopul distrării bătrânului, făgăduise să vină din
nou să joace cărți. Cu spiritul ei feminin, în care lipsa de orice
prejudecăți  se  alia  cu  superstiția,  Otilia  intui  că  bătrânului  îi
trebuia  o  atmosferă  de  încredere  într-un  factor  stabil.  Intră  în
fosta  odaie  a  mamei  sale,  unde  lângă  câteva  icoane  ședea  o
candelă de argint, mereu nefolosită, o curăță, o mută în sufragerie,
unde moș Costache își stabilise domiciliul ca să facă și economie
de combustibil, o umplu cu untdelemn și o aprinse. Bătrânul se
uită surprins la ea, nu aprobă nimic cu vorba, dar nu protestă și
într-o zi veni singur la fată și-i spuse îngrijorat:
— S-a stins candela, trebuie s-aprinzi candela!
Când,  prin  consumarea  untdelemnului,  flacăra  atingea
stratul de apă și începea să sfârâie, Costache se înspăimânta
ca de un limbaj cu înțelesuri sinistre. Toate aceste mici mizerii
psihice nu făceau din bătrân un abătut. Nu. În fundul sufletului
era încredințat că sentința doctorului trebuie interpretată în
modul cel mai favorabil și că un om nu poate să moară, când
un medic spune că e sănătos. De altfel, n-avea nici o cunoștință
de medicină, nici o noțiune, măcar empirică, despre boale,
și în ceea ce i se întâmplase nu vedea decât „o sfârșeală„, un
efect al căldurii sau al oboselii. Își aducea aminte că, copil
fiind,  se  îmbolnăvise  de  o  boală  cu  călduri  (nu  știa  anume
ce),  și  se  făcuse  sănătos,  și-și  închipuia  că  acum,  că  a  luat
doctoria, este iarăși în putere. Noțiunea mai complexă a uzurii
organismului  n-o  înțelegea.  Planurile  pe  care  le  rumega  în
tăcere  erau  din  ce  în  ce  mai  vaste  și  se  întindeau  pe  zone
mari de timp.
Felix își căpătase în sfârșit majoratul (atunci văzuse că Aglae
făcea parte din tutelă), și acum își putea ridica singur veniturile
capitalizate la o bancă și realizate de un avocat care ciupea
cam mult ca onorariu, fiind cel puțin onest în linii generale și
de o solicitudine încercată. Fusese trist, ca de-o izgonire, dar
bătrânul se grăbise să-i arate convingerea că va sta mai departe
417
G. Călinescu
la el, „tot cu atât“. Otilia nu se amestecase numai de rușine, și
Felix își chinuise mintea, ca să se convingă că nu poate fi și
alt motiv la mijloc, până ce, leal, fata îi mărturisise:
—  Papa  te  speculează  puțin.  E  o  mică  slăbiciune  foarte
urâtă  a  lui,  de  care  nu  pot  să-l  vindec,  acum  la  bătrânețe.
Fiindcă ai rămas, acum îți spun că-mi pare bine.
Felix îndrăznise s-o sărute pe obraz.
Fiindcă tutelatul de până ieri nu făcuse nici o obiecție asupra
gestiunilor  trecute,  care  arătau  toate  o  completă  utilizare  a
creditelor, moș Costache se socoti proprietarul de drept și de
fapt al cuielor, grinzilor și cărămizilor și începu din nou să le
miște de la locul lor. Descoperi doi lucrători cam zdrențăroși,
cu priviri cam încurcate, cu care se ascunse în odăile din față
și  intră  în  lungi  conferințe  arhitectonice,  cu  tot  gerul  ce  se
lăsase  la  începutul  lui  decembrie.  Ce  voia  să  facă?  Se  văzu
când oamenii se puseră să care mobilele din salonul din față și
altă  odaie  alăturată  și  să  le  grămădească  într-o  încăpere  din
aripa laterală. Moș Costache dăduse naștere unui plan economic,
care consta în împărțirea prin pereți de jumătăți de cărămidă a
două odăi din față, spre a le preface în patru, și divizarea sălii
de intrare printr-un paravan de lemn, pentru ca apartamentul
din față să aibă o intrare separată. Își făcuse socoteala că ar fi
putut închiria camerele ca mobilate cu măcar patruzeci lei pe
lună, luând pe an aproape două mii de lei chirie. Două mii lei
înmulțit cu zece (adică cu zece ani) dădeau douăzeci de mii
de lei. Pentru Otilica, gândea el, era o sumă bună, adăugându-se
mai târziu și venitul de la banii pe care i-ar fi depus la bancă.
Oamenii  începură  lucrările,  murdărind  toată  casa,  făcură
zidurile despărțitoare, dar, fie din cauza frigului, fie din aceea
a materialului, pereții rămaseră uzi, pătați de un fel de bube
roșcate.  Casa  era  trainică,  într-adevăr,  însă  dușumeaua  era
așezată pe grinzi de lemn, care, oricât de tari, erau slăbite de
vechime. Greutatea neașteptată așezată în mijlocul odăii îndoi
grinzile sau le făcu să roadă pragurile de moloz pe care ședeau,
încât  după  câteva  zile  dușumeaua  devenise  concavă  și
elastică, asemeni unei șele, și aderența zidului cu tavanul se
418
Enigma Otiliei
stricase, lăsând un interstițiu curbat. Moș Costache se înfurie,
declară pe meșteri „pu-pungași“. Se iviră și conflicte bănești,
bătrânul descoperind cu indignare că i se cere mai mult decât
crezuse el că prevedea învoiala. Lucrătorii plecară nemulțumiți,
înjurând, iar moș Costache decisese ca în primăvară, când o fi
vreme  bună,  să  găsească  alți  meșteri  mai  cumsecade  și  să
colaboreze  cu  mâinile  lui.  Supărat  de  pierderea  pe  care
socotea că o suferă prin îndepărtarea momentului comercial,
bătrânul își munci capul să găsească aiurea o compensație.
Otilia  îl  surprinse  la  vreme,  făcând  lui  Felix,  care  asculta
încurcat, niște propuneri:
— E-e bine să fa-facem un contract pentru un an, doi, în
folosul  dumitale,  ca  să  fii  sigur  că  nu  pierzi  odaia.  Dacă
vine altul să ți-o ia, dând mai mult? Po-pot să-ți dau încă o
odaie,  alături  sau  în  față,  ca  să  stai  mai  bine,  mai  plătești
patruzeci de lei.
Adevărul este că Felix plătea o pensiune scandaloasă și ar
fi putut cu câteva zeci de lei sa trăiască foarte bine oriunde,
dacă nu l-ar fi reținut slăbiciunea pentru Otilia.
— Papa, papa, zise aceasta bătrânului, rușinată, dar cu glas
de blând reproș, din milă pentru starea lui, de ce faci lucruri de
astea,  papa?  Îi  iei  atâția  bani  lui  Felix  și  îi  mai  pretinzi  și
contract? În loc să stea aci ca oaspetele nostru? Mi-e rușine să
vin la masă, când mă gândesc că plătește numai el.
Bătrânul se arătă deocamdată plin de căință, curând însă
se porni iar pe chibzuiri. Aflase de undeva că sunt bănci care
fac asigurări pe viață, în favoarea moștenitorilor. Plătești niște
anuități și, cu începere de la un anume termen, moștenitorul
indicat poate ridica, în caz de deces al asiguratului, o sumă
de bani. I se păru o afacere admirabilă și se învârti prin casă
de satisfacție, la ideea combinației. S-ar fi asigurat pentru o
sumă  oarecare,  în  beneficiul  Otiliei,  pentru  viitorul  căreia
era sincer preocupat, și în chipul acesta nu mai avea nevoie
să-i dea nici un ban direct. Banii i-ar fi folosit să înalțe case
de  speculă  cu  apartamente  mici  și  ieftine,  care  aduc  mai
mult decât apartamentele mari. La bancă însă îi râse în nas
fără nici o jenă:
419
G. Călinescu
— La vârsta asta, asigurare?
Bătrânul plecă mirat, neînțelegând de ce un om la vârsta
lui  nu  se  poate  asigura.  Atunci  îi  intră  în  cap  că  avea  prea
multe lucruri în casă și că trebuiau vândute. Câteva izbuti să
le  dea  pe  la  cumpărătorii  de  vechituri.  Dar  când  un  samsar
ovrei veni chiar în casă, insistând să cumpere în total, apăru
deodată Aglae, c-o falcă-n cer și una pe pământ:
— Da, ce faci aici, Costache?
— Cum, ce fac?
—  Asta  te-ntreb  și  eu!  Te-ai  apucat  să  vinzi  lucrurile  din
casă?
— Și ce dacă vând? Am să dau socoteală cuiva?
— Am dat un preț așa de bun! zise onctuos samsarul.
— Ieși afară de aici! zbieră Aglae la ovrei, ce-i aici, hală
de vechituri?
Samsarul fugi, iar Costache se înfurie așa de tare, încât i
se  vedeau  vinele  strânse  pe  frunte,  ca  nervurile  pe  o  mare
foaie  de  varză.  |ipă  cu  glas  ascuțit,  întrerupt  de  răgușeli,
ridicol de groase:
— N-am eu voie, în casa mea, să fac ce vreau? Ce poftești
dumneata?
— Poftesc că nu vreau să arunci mobile vechi, de la părinți,
la un nespălat de samsar, care ți le ia pe nimic!
— Și ce te privește pe dumneata dacă le ia pe nimic?
— Mă privește!
— Nu te privește!
— Ba mă privește, că sunt soră!
—  Și  dacă  ești  soră,  ai  vreun  drept  să  mă  epi...  să  mă
epitropisești?
—  Am  dreptul  să  te  împiedic,  dacă  nu  mai  ești  în  toate
mințile și faci prostii, învățat cine știe de cine.
Moș Costache simți că se sugrumă.
— Eu prost? Eu nu sunt în toate mințile? N-am eu voie să
fac ce vreau în casa mea, cu lucrușoarele mele, nu pot eu să
vând ce vreau și cui vreau? Tot am să vând, și casă, și lucruri,
tot  am  să  vând  și  n-am  să  las  nimic  la  nimeni.  Mai  bine  le
dau la un spital.
420
Enigma Otiliei
Aglae, cam speriată de amenințare, se îmblânzi.
— Nu ți-am spus că n-ai voie să vinzi, am zis că lași să te
tragă pe sfoară mizerabilii ăștia de samsari. Dacă vrei să vinzi,
vinde, că eu nu te-mpiedic, dar barem să găsim niște familii,
prin vorbă, care să cumpere cu preț mai ca lumea. Eu vreau
să-ți fac binele!
—  N-am  nevoie  de  binele  dumitale!  se  împotrivi  moș
Costache, pe jumătate convins totuși.
Din  aceste  conflicte  răsări  în  capul  bătrânului  o  idee
neașteptată. Otiliei îi așezase viitorul (așa își închipuia, luând
intenția drept fapt), era încă în putere și sănătos (cum zisese
doctorul).  Să  rămână    „toată  viața“  singur,  însemna  să  se
expună dezolării, bolii, amestecului Aglaei. Bătrânul se crezu
în putere de a-și lua ceea ce numea el o „menajeră„. Avea o
veche cunoștință, pe care-o frecventa de pe când era văduv
și care îl mulțumea prin aerul de modestie materială. Se gândi
că ar putea s-o ia în casă „ca pe o nevastă„, ca să-i închirieze
odăile, să-i vadă de gospodărie. La căsătorie nu cugeta deloc,
nu numai fiindcă îi era frică de cheltuieli, dar fiindcă își zicea
că  o  femeie  care  trăiește  în  casă  e  prin  chiar  aceasta  o
adevărată  soție.  Ideea  legalității  era  cu  totul  străină  de
mentalitatea bătrânului și acesta era motivul pentru care nu
adoptase  pe  Otilia,  ținând-o  totuși  în  familie  cu  fidelitate.
Într-o bună zi, Otilia și Felix se treziră în casă cu o femeie,
după înfățișare mai degrabă simplă, curat îmbrăcată, cu părul
strâns bine într-un conci solidificat cu un mic pieptene și cu
ace. Părea să aibă vreo patruzeci-cincizeci de ani, era slabă
prin  oase  și  rotunjită  puțin  din  bunăstare,  și  fața  avea  o
antipatică  nuanță  pergamentoasă.  Femeia  fu  numaidecât
odioasă celor doi, din cauza blândeței mieroase și interesate.
Se amesteca în toate, suferind cu ipocrizie orice aluzie, arăta
o  solicitudine  ridicolă  pentru  bătrân,  care  însă  era  așa  de
mulțumit, încât râdea cu toată întinderea gurii. Când bătrânul
se așeză la masă, „menajera“, căreia îi zicea Paulina, îl legă
la gât cu un șervet înnodat la ceafă, ca pe copii.
— Vezi, așa, observă ea cu o blândețe cerească, în care intra
și puțin reproș la adresa altora, așa nu mai cade șervetul jos.
421
G. Călinescu
Otilia pufni de râs, în indiferența studiată a Paulinei, care
alergă  la  bucătărie  și  se-ntoarse  cu  Marina,  căreia  îi  dădea
numeroase instrucțiuni, primite cu ochi disprețuitori. Paulina
adusese lui moș Costache ouă fierte, și acesta, lacom, întindea
mâna să le ia, dar quasinevasta nu-l lăsă. Ceru o farfurie mică
Marinei („Repede, repede, madam Marina, domnul nu trebuie
să aștepte!“), o puse înaintea bătrânului, și cu o linguriță începu
să răstoarne conținutul găoacei. Nerăbdător, bătrânul se repezi
să vâre pâinea în gălbenuș, dar Paulina îl opri cu un gest blând,
de infirmieră, ca să-i pună puțină sare, cernută printre degete.
— Vreau și piper, ceru moș Costache.
— Piper nu e bine, suflete, zise Paulina, îți face rău!
Marina, oprită în ușă, privea ca la panoramă, dar bătrânul
era încântat. Paulina nu se așeză la masă decât după ce moș
Costache  isprăvi  de  mâncat,  apoi  ciuguli  și  ea  pe  apucate,
aruncând ochi atenți asupra protejatului ei. Cu maniere blânde,
adulatoare, femeia încercă în chip evident să-și câștige un fel
de  autoritate  în  casă.  Otilia  însăși  fu  îndepărtată,  cu  multe
semne de prefăcută delicatețe, de a vedea pe moș Costache,
într-o dimineață, sub cuvânt că „dânsul“ pierduse o parte din
somn și trebuia să se mai odihnească. Otilia simți că în curând
nu se va mai putea reține și va da un brânci nesuferitei intruse,
însă domnia Paulinei fu scurtă. După ce se crezu instalată în
simpatia  bătrânului,  Paulina  începu  să-l  întrețină  treptat  cu
nevoile  ei:
— Lumea e rea, bârfește, trebuie să ne ferim. Sunt văduvă,
am  și  eu  nevoile  mele.  Să  am  și  eu  o  mulțumire,  să  știu  că
n-am îngrijit degeaba un om. S-au mai văzut bărbați care au
înșelat femeile după ani de zile de răbdare.
— Și ce vrei? o întrebă moș Costache, intrigat, după câteva
insinuări de soiul acesta.
— Vreau și eu o mulțumire cât de cât, acolo, cum să zic,
dacă nu altceva, să mă treci la testament.
Bătrânul recăpătă nervurile de foaie de varză pe frunte și
răguși complet:
— Ce testament? Eu nu fac nici un testament! N-am nimic
de lăsat! Ce testament? N-am murit încă!
422
Enigma Otiliei
—  Nu  trebuie  să  te  superi,  am  zis  și  eu  așa,  știu  eu  că
dumneata ești un om bun.
Moș Costache, îngrijorat și așa de prea marea consumație
de alimente, se înfricoșase, însă nu știa cum să scape de Paulina.
Lașitatea  lui  înnăscută  îi  răpea  orice  inițiativă.  Privi  deci  cu
mulțumire pe geam numai mimica unei scene pe care n-o putea
auzi,  și  în  care  se  vedea  cum  Marina,  fioroasă,  dă  brânci
Paulinei afară din bucătărie și o amenință cu făcălețul. Menajera
stătu  în  casă  doar  atât  cât  să-și  întărească  la  loc  conciul,  și
apoi  dispăru  pentru  totdeauna.  Felix  și  Otilia  râseră,  moș
Costache îi privea cu mina comică a unui vinovat care își dă
seama  de  neghiobia  lui,  în  schimb  Stănică  înflori  dincolo
incidentul, din toată seva imaginației lui.
— Îți dau cuvântul meu de onoare că moș Costache are un
copil cu ea, am văzut eu copilul, să nu vă mirați dacă o să-i
lase ceva avere, de hatârul progeniturii. De ce crezi c-a gonit-o
Marina? A fost pusă la cale de Otilia și de Felix, care n-au nici
un interes să fie concurați. A bătut-o măr, am auzit chiar că s-a
internat în spital.
Otilia, așezată pe genunchii bătrânului, îi mângâia chelia
de porțelan.
— Papa, zău, tu ești bătrân și n-ai nici o minte. Ce nevoie
aveai  s-o  aduci  în  casă  pe  individa  aia?  Nu  te  îngrijim  noi,
nu-ți facem toate gusturile?
Bătrânul ședea cu o buză lăsată-n jos, în cea mai perfectă
poză de căință.
— Las’ că am eu grijă de fe-fetița mea, zise el, cu gândul
la speculațiile lui fanteziste, am eu grijă.
—  Papa,  nu  te  mai  îngriji  de  mine,  ți-am  spus,  eu  n-am
nevoie de nimic!
Spunând  acestea,  Otilia  era  cu  desăvârșire  sinceră,
fiindcă uitase de banii de care vorbise Pascalopol că s-ar fi
depus pe numele ei.
Marina  vârî  în  cap  lui  moș  Costache  că  e  bine  să  facă
sfeștanie  în  casă  pentru  gonirea  duhurilor  rele,  fiindcă  de
aceea  se  abăteau  atâtea  necazuri  de  la  o  vreme.  Nu  mai
423
G. Călinescu
călcase  popa  de  nu  ținea  minte,  ca  la  păgâni,  în  cele  din
urmă, ideea fu primită și părintele veni într-o dimineață, însoțit
de un dascăl și de popa |uică. Acest popă |uică fuse preot
mai înainte la biserica părintelui, și acum bătrânul rămăsese
supranumerar. Avea șaptezeci de ani, o barbă ascuțită și vânătă,
ca o bidinea, și bea multă țuică, de unde și porecla. Ocăra,
pronunțând foarte des numele necuratului, se văieta chiar în
biserică,  la  lume,  de  bătrânețe  și  dureri  prin  încheieturi  și
spovedea copiii, care-i râdeau sub patrafir, întrebându-i dacă
au mâncat fasole și varză acră. Cânta mormăind, sughițând,
trecând repede de la cele mai grave registre la un schelălăit
înfricoșat spre hazul credincioșilor tineri. Babele îl mustrau
de  la  obraz,  dar  îl  venerau,  și  de  altfel  și  el  le  certa,
împroșcându-le  cu  numiri  nemaiauzite  de  sfinți.  Părintele
titular îl ocrotea dintr-o omenie pe care o declara tuturor plin
de emfază și de prefăcută îngrijorare pentru prestigiul bisericii.
Sfinția-sa  era  un  bărbat  înalt,  rotund,  roșu  la  față,  cu  barbă
mare, albă, răsfirată pe tot pieptul. Râdea din tot pântecele,
rezista la cele mai grozave insinuații păgâne, parând cu glume
prudente loviturile, ferindu-se de a se compromite.
Părintele,  asistat  de  dascăl,  făcu  sfeștanie,  umplând  casa
de fum de tămâie și stropind pereții cu agheasmă. Popa |uică
scotea din când în când câte un ison izolat, privind cu coada
ochiului,  să  vadă  dacă  nu  se  pregătește  ceva  băutură.  Când
sfinția-sa stropi pe cei de față cu agheasmă (moș Costache se
îndoi din șale, plin de evlavie), dădu ochi cu Stănică, pe care-l
cunoștea prea bine, și râse cu înțeles către el.
—  De  unde  mai  ieșiși,  satană?  îl  întrebă  părintele  cu
umoare,  când  sfârși  slujba,  în  vreme  ce-și  trăgea  epitrafilul
pe deasupra cozii.
—  Păi  ce,  sfințitule,  obiectă  Stănică  bisericos,  eu  n-am
voie să iau parte la sfânta slujbă a sfeștaniei, să mă-ngrijesc
de suflet?
— Ba ai, cum să n-ai, porc de câine, chiar te laud că te-ai
dat  și  tu  pe  brazdă  și  pășești  către  cele  bune.  Te-aștept  la
spovedanie și la sfânta împărtășanie.
424
Enigma Otiliei
Părintele  tutuia  pe  toți,  socotindu-i  „fii  duhovnicești“,  iar
cu  cei  mai  intimi  își  îngăduia  porecla  „porc  de  câine“.  Moș
|uică întrebă, plictisit de așteptare, pe Otilia:
—  Ascultă,  găinușa  taichii,  n-ai  cumva  niște  țuiculiță,  că
nu ș’ce mă ține-n gât, de azi de dimineață?
Și, ca să confirme suferința, bătrânul emise o tuse pe două
note, făcând unison.
— Moș Costache, zise Stănică, trebuie să dai și dumneata
un aperitiv, acolo, niște vin, niște mezeluri, așa e obiceiul!
— Mai bine țuică! mărturisi inocent popa |uică. Costache
se uită foarte încruntat spre Otilia, iar Stănică forță lucrurile:
—  Scoate,  unchiule,  un  pol,  să  cinstim  fețele  bisericești.
Părintele titular auzi instrucțiunile date de Stănică Marinei și
interveni cu preciziuni:
—  Ascultă,  bre,  porc  de  câine,  spune-i  să  ceară  de  la
Cristache din vinul cela de care-mi dă mie și să ia și nițeluș
cașcaval. E bun cu vinaț.
—Să ia și niște țuică, moțata taichii, s-o beau fiartă! se rugă
popa cel bătrân.
Otilia, amuzată, îi făcu hatârul. În așteptare, sfinții părinți
se  așezară  pe  scaune,  după  ce  trimiseră  pe  dascăl  acasă  cu
obiectele bisericești.                         .
— E bine, din când în când, câte o sfeștanie, zise părintele
titular, ca să se afle în vorbă. Să ne mai gândim și la Cel-de-sus,
care ține toate în slăvita lui mână.
— Și să bem și oleacă de vin! adăugă Stănică.
— Și vinul e bun, porc de câine, pară părintele lovitura, că
e hărăzit de Domnul, spre binefacerea și bunăstarea făpturilor
sale. Însă cu măsură.
— Ninge al dracului, observă părintele anexă, mi-a intrat
zăpada și-n gură. N-a mai nins așa de-acum cincisprezece ani,
din 1895, când a viscolit în noiembrie. Se vede că și-a vârât
dracu coada, să mă răgușească pe mine!
— Bre, cuvioase, îl mustră, cu prefăcută indignare, părintele
titular, ți-am spus să nu mai pomenești pe ucigă-l-crucea. Ce
păcatele,  doar  ești  preot  bătrân!  Doar  atâta  iertare  să  ai  pe
lângă Domnul milostiv.
425
G. Călinescu
Stănică deveni provocător:
— Așa sunteți dumneavoastră. Pe alții îi sfătuiți să nu bea,
să nu ocărască, dar sfințiile-voastre faceți tot ce poftiți. Cum
să mai creadă lumea?
— Darul! zise popa |uică, apucându-și cu mâna toata mica
lui barbă. Creștinul respectă în mine darul dumnezeiesc, nu pe
mine, care sunt păcătos.
—Măi, porc de câine, protestă părintele titular, se vede că
ești în mâinile satanei azi! M-ai auzit pe mine vreodată hulind,
luând numele Domnului în deșert? Cuvioșia-sa e bătrân, săracul,
își  mai  dă  în  petic,  căci  plini  de  păcate  suntem  toți.  Zici  că
beau, satano? Gust și eu un păhărel de vin, cât e îngăduit și de
scripturi,  căci  zice  Solomon  în  Pildele  lui:  „De  vei  ședea  la
masa  celui  puternic,  înțelepțește  mănâncă  din  cele  ce  ți  se
pun înainte“.
Popa |uică cântă pe nas: „Mănâncă miere, fiule, că este
bun fagurul, ca să se îndulcească gâtlejul tău.“ Apoi întrebă,
îngrijorat:
—  Oare,  tăiculiță,  mai  stă  mult  cu  țuica  aia?  Că  mult  nu
mai am de trăit!
—Hei, cuvioase, nu ne e dat nouă, păcătoșilor, să știm cât
vom  trăi  și  nu  se  cade  să  mâniem  pe  Dumnezeu  cu  trufia
noastră. Domnul vede.
— Asta-i acum, observă Stănică în liber-cugetător, crezi că
Dumnezeu stă cu răbojul să ne ție socoteala vieții?
Părintele făcu un gest de oroare și amenință pe Stănică
cu pumnul:
—  „Pus-am  gurii  mele  pază,  când  a  stătut  păcătosul
împotriva  mea.“
Marina și Otilia veniră cu proviziile și le întinseră pe masă.
Părintele  aruncă  ochii  asupra  aperitivelor,  se  închină,  făcu
semnul binecuvântării și zise.:
— „Caută, Doamne Isuse Cristoase, preste mâncările cărnu-
rilor și le sfințește pre ele, precum ai sfințit mielul, carele ți-a
adus  ție Avel,  spre  jertfă,  așijderea  și  vițelul  cel  gras...  că  tu
ești hrana cea adevărată, și dătătorul bunătăților, și ție mărire
426
Enigma Otiliei
înălțăm, împreună cu Părintele tău cel fără de început, și cu
Preasfântul Duh, acum, și pururea, și în vecii vecilor, amin!“
Apoi se închină din nou, plescăi din buze și puse mâna pe o
bucată groasă de salam.
Popa |uică, indiferent la mâncare, strânse paharul în mâini
și în așteptarea țuicii cântă:
— „Nu fi bețiv, nici te întinde la sfaturi și la cumpărături
de cărnuri.“
—  Bată-te  să  te  bată,  porc  de  câine,  așa-i  zău,  zise
părintele,  trăgând  pielița  altei  felii  de  salam,  „că  de  vei  da
ochii tăi spre urcioare și spre pahare, la urmă vei umbla mai
gol decât pilugu“.
— He, he, he! râse popa |uică, văzând că Otilia făcea haz
de glumele lor. Râzi, porumbița taichii! îți mai aduci aminte
când  te-am  vârât  în  cristelniță?  Phii!  era  și  atunci  un  ger  al
dracului. A fiert țuica aia? Că tare mă dor încheieturile! „Precum
oțetul la rană și fumul la ochi nu folosește, așa boala, căzând
în trup, mâhnește inima.“
— Da’ dumneata, fiule, nu mănânci? întrebă părintele pe
moș Costache. Bea colea din vinul ăsta. Are porc de câinele
cela de Cristache un vin dumnezeiesc, de pus în grijanie.
— Tata a fost cam bolnav, explică Otilia, nu are voie sa
abuzeze.
—  Așa?!  se  miră  părintele,  dând  vinul  din  pahar  pe  gât,
n-am știut. Însă a uza nu e a abuza. Vinul bun se dă și la boală,
așa știu din bătrâni. Decât că eu, ca duhovnic, nu mă pricep în
cele  trupești.  Să  dea  Dumnezeu  sănătate  și  minte  la  cei
păcătoși. Amin!
— Ascultă, fiico, mai e blestemăție de ceea cu scorțișoară?
întrebă popa |uică pe Otilia, că de-abia-i simții gustul. Toarnă
colea, să am păcate mai multe, ca să mă smeresc Domnului
când  mă  va  chema.  „Mărturisi-mă-voi  ție  întru  alăută,
Dumnezeule, Dumnezeul meu!“
—  Apropo  de  alăută,  zise  Stănică,  ăsta  e  vin  de  chef  cu
lăutari, nu cu aperitiv. Păcat că sfințiile-voastre nu puteți juca!
— Da’ de ce, porc de câine, să nu putem juca? „Saltă și te
bucură, Sioane“, zice Scriptura. La Sfânta taină a căsătoriei nu
427
G. Călinescu
dănțuim? Orice petrecere cinstită, cu suflet curat, este îngăduită
omului.  Mi  se  pare  mie,  Stănică,  de  nu  mă-nșel,  că  ești  de
ăștia  noi,  care  strică  legea,  îmbolnăviți  de  spurcăciunea
ateismului. „Zis-a cel nebun întru inima sa: nu este Dumnezeu.“
Părintele mușcă dintr-o bucată de cașcaval, iar popa |uică,
partener obișnuit în astfel de nevinovate dialoguri sfinte, privi
cu tristețe la ceașca goală de țuică pe fundul căreia se vedea
un bob de piper și aruncă ochii dezgustat la mezelurile de pe
masă, cântând: „Pâine îngerească a mâncat omul, bucate le-au
trimis lor din destul“
— Asta așa e, cuvioase, mare este mila Domnului! confirmă
părintele, închinându-se larg.
Popa |uică, dăruit de Otilia cu o altă ceașcă de țuică, întrebă
pe fată dacă mai are „|ambalul“ cu care o auzise cântând o
dată. „|ambalul“ era, după el, pianul. Moș Costache, care altă
dată ar fi fost foarte mâhnit de consumația prea mare de vin și
de alimente, în casa lui, acum părea preocupat de alte gânduri.
În cele din urmă izbuti să întrebe, în șoaptă aproape, pe părinte:
— O-o-oare crezi că este lumea cealaltă?
— Nici vorbă, cuvintele Mântuitorului ne-nvață; căci zice
el:  „Fericiți  cei  săraci,  căci  a  voastră  este  împărăția  lui
Dumnezeu, fericiți cei care aici flămânziți, căci vă veți sătura
și celelalte, căci multă este răsplata voastră în ceruri!“
— Atunci slabă speranță să intrăm noi în rai, părinte, fiindcă
suntem sătui, observă Stănică.
— Taci, măi porc de câine, că nu e vorba numai de săturarea
pântecului, ci de îndestularea cu toate fericirile, și ce muritor,
satano, se poate lăuda că e fericit și fără lipsă, căci ce-i omul?
„Omul, ca iarba, zilele lui ca floarea câmpului“. Și apoi, tu nu
pui în cântar mare mila Domnului, care și de șapte ori șapte de
vom greși ne va învrednici cu milostivirea lui?
Răpus de marele efort oratoric, părintele dădu pe gât un alt
pahar de vin, și apoi zise cu glas profund:
— „Miluiește-mă, Dumnezeule, după mare mila Ta, și după
mulțimea îndurărilor Tale șterge fărădelegea mea.“
Popa |uică îi dădu replica dăscălește:
428
Enigma Otiliei
—  „Doamne,  buzele  mele  vei  deschide,  și  gura  mea  va
vesti lauda Ta!“
Și  numaidecât  bău  țuica.  Părintele,  scuturându-și  fărămi-
turile  de  pâine  de  pe  antereu  și  privind  la  ceas,  găsi  că  e
vremea  să  plece:
— Să ne sculăm, cuvioase, să mergem, că s-a făcut amiază.
Domnul să binecuvânteze această casă.
Moș Costache, foarte serios, întrebă:
— Și sufletul vede și aude ca și în viață?
—  Of,  Doamne,  zise  părintele,  silindu-se  să  scape  de
preciziuni compromițătoare, acestea sunt taine înfricoșătoare,
de  care  nu  se  cade  să  ne  apropiem,  dată  fiind  puținătatea
minții noastre. De bună seamă că Domnul, în mare mila Sa,
a îngrijit de toate.
Popa |uică chicoti ca un copil, înecându-se în tuse:
— Oale și ulcele, hi, hi, hi, ulceluțe ne facem.
Stănică, limbut, nu slăbi pe preot:
—  Stai,  preasfinte,  nu  fugi  așa.  Moș  Costache  ți-a  pus  o
întrebare  foarte  serioasă,  pe  care  ți-o  repet  și  eu.  Pe  mama
mea îți spun că țin la credința strămoșească și vreau sa mă
pregătesc  sufletește,  ca  să  devin  creștin  adevărat,  nu  așa,
numai de formă.
— Să-ți ajute Dumnezeu! aprobă părintele, găsind că nu e
de demnitatea lui să ironizeze convertirile.
— Ei, dar eu sunt om, am problemele mele capitale la care
vreau să răspund, altfel cad în brațele filozofilor atei.
— Mântuitorul nostru a răspuns la toate! declară părintele,
puțin îngrijorat de discuție.
—  Întâi  să-mi  spui  de  ce  nu  e  dreptate  pe  lume?  De  ce
păcătosul se lăfăie nepedepsit și dreptul cade la fund?
Părintele  amenință  amical,  volubil  pe  Stănică,  vrând  să-l
facă prin glumă să bată în retragere:
—  Cum  se  cunoaște,  porc  de  câine,  că  nu  calci  în  casa
Domnului!  Păi,  tu,  fiu  nevrednic,  aici  vrei  să  te  catechisesc,
între paharele cu vin? Venit-ai tu la biserică, s-asculți cuvântul
dumnezeiesc,  venit-ai  tu  la  mine  să  te  spovedești?  Atunci
429
G. Călinescu
vedeai că la toate e răspuns. Să nu scoți, măi, spurcăciuni din
gură, că Dumnezeu are răsplată și pedeapsă în ceruri pentru
toate faptele bune și pentru toate fărdelegile. „Mare este Domnul
nostru și mare este tăria Lui, și priceperii Lui nu este număr.“
— Și este lumea cealaltă? insistă, în chip curios, Costache.
-— Dacă ar fi, zise Stănică, reeditând vechea discuție cu
bătrânul, ar fi venit până acum unul să ne vestească.
— Iartă-l, Doamne, că nu știe ce spune, se rugă părintele,
teatral, ridicând mâinile spre tavan.
— Ascultă, preasfinte, e adevărat că Dumnezeu e bun?
— Tu zici, fiule! confirmă părintele, evitând orice participare
la dispută.
— Apoi, dacă e așa, cum îți explici, sfinția-ta, că ne zbatem
de  mii  de  ani  în  îndoială  și  nu  ni  se  dă  nici  o  dovadă  de
nemurirea sufletului, când ar fi așa de simplu să vină bunăoară
unul care a murit, să ne spună, uite, este așa și pe dincolo? De
ce tace Dumnezeu în privința asta?
Părintele luă aere îngrozite:
— Bine a zis psalmistul: „Fericit bărbatul care n-a umblat
în  sfatul  necredincioșilor  și  în  calea  păcătoșilor  n-a  stătut,  și
pre scaunul pierzătorilor n-a șezut“. Păi bine, bre, porc de câine,
ce  fel  de  creștin  ești  tu  care  nu  cunoști  elementele  credinței
noastre  strămoșești?  Păi  ce  dovadă  mai  vrei  tu  după  ce
Mântuitorul nostru s-a jertfit pentru noi și a înviat din morți?
— Ei, și cum e acolo? întrebă provocator Stănică, în vreme
ce moș Costache asculta cu mare interes.
— Lasă c-ai sa vezi tu, împielițatule, cum e. „Și iată, zice
la Apocalipsa, voi veni în curând; și răsplata mea cu mine este
ca  să  plătesc  fiecăruia  după  fapta  sa.  Eu  sunt  alfa  și  omega,
începutul și sfârșitul, întâiul și cel din urmă“, și celelalte. Haide,
cuvioase, să plecăm, că e târziu.
Și părintele porni pe ușă, urmat de popa |uică, spărgând o
dispută care nu-i plăcea.
— Am vorbit și eu așa, declară Stănică părintelui în poartă,
ca să stimulez pe bătrân, sa-l fac să se gândească la cele sfinte,
cât despre mine, te asigur că sunt cel mai bun creștin, de Paști
am să vin să mă grijesc.
430
Enigma Otiliei
—  Taci,  porc  de  câine,  glumi  părintele,  că  știu  eu  cât  îți
face pielea. Așa sunteți voi ăștia, oamenii noi. Cu sănătate.
Aglae se miră când află de sfeștanie și se-ntrebă dacă e un
semn bun, sau un semn rău, dat fiind indiferentismul obișnuit
al bătrânului. În orice caz, fu pentru ea un prilej de a călca din
nou în casa lui moș Costache, sub pretext de a-l lăuda pentru
ideea cea bună. Făcură o adevărată reuniune postmeridiană,
la  care  luară  parte  Stănică  și  Olimpia,  Aurica,  Titi.  Mândria
cea mare a Aglaei era că Titi se-ndeletnicea din ce în ce mai
asiduu cu o vioară, cu care umplea de lamente oribile toată
casa. Mânuia vioara cu pasiune, cu încăpațânare, dar fără nici
o  metodă,  în  vreme  ce  Aglaei  îi  intrase  în  cap  că  va  putea
dovedi Otiliei că Titi al ei cântă mai bine decât „zdrăngănește“
ea.  Titi  era  înconjurat  de  atâta  simpatie  geloasă  din  partea
mame-sei  și  surorilor,  încât,  dacă  progresul  lui  ar  fi  fost  în
dependență numai de asta, ar fi ajuns în curând un Paganini.
Din nefericire, nu avea nici o îndemânare și nici deșteptăciunea
de a învăța corect. Cineva îi recomandase un caiet de Klenck
și niște exerciții de Sitt, dar Titi se plictisi iute de monotonia
studiilor (care de altfel dezamăgiseră și pe Aglae) și căzu iar
la ariile după ureche sau chiar după note, însă din motivele
cunoscute, banale. Cu pasiunea lui pentru munca manuală, se
consacră tot mai obstinat unei adevărate industrii. Ceru note
de  pe  la  prieteni,  cu  muzică  populară,  romanțe,  chansonete
pentru pian, vioară sau voce, indiferent, își confecționă hârtie
de note cu ajutorul cunoscutului său pieptene cu cinci dinți,
pe care-l apăsa pe un număr de foi de hârtie sub care așezase
hârtia de carbon, copiind apoi, cum îl tăia capul, partea primă.
Titi putu cânta după mari și sfâșietoare munci, spre satisfacția
Aglaei, Vals din  Vânzătorul de păsări, De ce nu vii, Colea-n
grădiniță, Coroana femeiască, Cât te-am iubit, Mimi d’amour,
Malgré toi, Reviens, Valsul vânătorilor, Si tu veux, Marguerite,
Serenada lui Braga, Sous les ponts de Paris, Tu ne sauras jamais,
Ochii  căprii,  Serments  de  femme,  Călugărul,  Nu  pot  crede,
Marsilieza  și  altele.  Prin  urmare,  Aglae,  care  venise  cu  ceva
de lucru în mină, pretinse că era bine ca Titi să-l distreze pe
431
G. Călinescu
moș Costache, cântându-i cu vioara. Titi nu se lăsă mult rugat
și începu să cânte jalnic și fals o romanță de Em. Drossino, Te
duci. Moș Costache nu se arătă deloc încântat de producție,
deși nu avea pricepere în muzică, în schimb femeile ascultară
pe Titi cu religiozitate. Aurica începu s-o fredoneze în tovărășia
viorii, apoi intră în corul improvizat și Olimpia, și, în sfârșit,
ca un fel de încurajare a activității muzicale a lui Titi, Aglae
însăși, care își relevă glasul pițigăiat, tremolat, în contrast cu
agresivitatea ei baritonă de toate zilele. În cele din urmă, Aurica
izbucni într-un plâns zgomotos.
— Dar de ce plângi și tu așa? zise Olimpia. Bea puțină apă!
Întristată, bău un pahar plin de apă, oftă și declară:
— Așa-mi vine câteodată, când aud muzică! Când văd pe
alții  fericiți,  și  eu...
— Lasă, o mângâie Aglae, că mai e timp și pentru tine. S-o
îndura Dumnezeu.
Ca  să  vindece  tristețea Aurichii,  Titi  o  dădu  în  Issa-Issa
pe  care-l  execută  cu  mare  gravitate,  îngânat  de  glasul
satisfăcut  al  Aglaei:
— Dulce instrument e vioara! decise Aglae, pianul nu l-am
putut suferi niciodată. În aceste împrejurări, Weissmann pică
în casă în căutarea lui Felix, care nu era acolo. Îndatoritor ca
întotdeauna  și  sociabil,  studentul  se  interesă  de  sănătatea
bătrânului,  îi  luă  pulsul,  se  prefăcu  a-l  consulta  și  a  rămâne
foarte  mulțumit.  Moș  Costache  îl  privea  cu  mare  stimă,
ascultându-l ca pe un oracol:
— |i-țiu dietă strictă, zise el, nici de fumat nu mai fumez.
Aurica se grăbi să ofere un ceai lui Weissmann, care îl primi
fără mofturi.
— Sunteți cam palidă, observă studentul, ar trebui să faceți
o serie de injecții cu cacodilat sau cu stricnină. Vă surmenați,
sau aveți nemulțumiri de origine sentimentală?
Aurica lăsă capul în jos, cu exces de modestie.
—  Ia  să-ți  vedem  pulsul,  domnișoară!  Hm!  slab,  abia
perceptibil! Anemie mare. Știu eu ce-ar trebui să faceți!
— Ce? întrebă avidă Aurica, cu mâna rămasă încă în mâna
lui Weissmann.
432
Enigma Otiliei
— Amor! zise Weissmann, cu cinismul lui profesional, amor
practicat intensiv, ca o gimnastică sanitară, ca o disciplină a
nervilor. Ați avut legături amoroase până acum, aveți cumva
un prieten viguros?
—  Vai!  ce  vorbe  spuneți!  se  pierdu  de  rușine  Aurica,
încântată totuși de ineditul convorbirii.
—Dar  ce-ți  închipui  dumneata,  domnule,    zise  Aglae,  că
fetele mele se poartă ca studentele dumneavoastră, pe acolo
pe la medicină?
—  Și  cu  toate  astea,  insistă  Weissmann  neînțelegând  sau
făcându-se că nu înțelege, e absolut necesar. Virginitatea, de
la o anume vârstă, e o cauză de autointoxicare, ce poate duce
la demență, la isterie. Ce vârstă aveți, domnișoară?
— Ca un cavaler ce ești, îmi pui o întrebare la care nu se
răspunde. Dumneata cât îmi dai?
—  Știu  eu?  Douăzeci  și  cinci,  douăzeci  și  șase!  minți
Weissmann.
Aurica fu încântată de evaluare:
— Cam atât, consimți ea, văd că te pricepi la vârstă.
În realitate, fața Aurichii era a unei femei slabe de patruzeci
de  ani,  deși  nu  împlinise  această  vârstă,  pergamentoasă  sub
stratul lucios de unsori amestecate cu pudră și încrețită în jurul
ochilor.  Părul  rărit  îi  era  îngreuiat  de  prea  multe  chignoane.
Umbre violete îi înconjurau ochii, dându-i înfățișarea tipică a
apașelor, iar dinții desfăcuți în râs trădau nervozitatea dorințelor.
— Ca să-ți păstrezi mereu vârstă asta, ai nevoie, pe de o
parte,  de  exercițiul  funcțiunilor  dumitale  specifice,  sunt  clar,
nu? Pe de altă parte, de îngrijiri particulare. Bun! Ia să vedem
obrazul! Cu ce dați dumneavoastră  pe obraz!.
— Cu... lanolin!
— Banal, primejdios. Recomand seara curățirea obrazului
cu apă de trandafir, amestecată cu alcool camforat, părți egale,
apoi  faceți  masaj  facial  ca  să  activați  circulația  sângelui.
— Cum, domnule Weissmann? întrebă avidă Aurica.
— Uite așa, stimată domnișoară!
Weissmann  netezi  de  zece  ori  gâtul  Aurichii  cu  partea
laterală  a  arătătoarelor,  apoi  îi  frecă  de  câteva  ori  bărbia  cu
433
G. Călinescu
dosul palmei, îi ciupi de câteva ori gușa, îi masă obrajii de la
nas spre gura, de la nas spre tâmple, sub ureche, și apoi îi frecă
cu degetele porțiunea dintre sprâncene.
— Apoi, iubită domnișoară, procedați la gresarea obrazului
cu cremă. Eu v-aș recomanda însă un lichid gras, compus din
ulei de parafină, ulei de ricin, ulei de migdale dulci, untdelemn
și ulei de mușețel. De dat ușor cu un tampon de vată.
— Vai, câte știți, domnule Weissmann, vă rog să-mi scrieți
rețeta, ca să n-o uit.
Aurica rămase nu numai încântată de caracterul îndatoritor
al lui Weissmann, dar, ca de obicei, se aprinse până la marginea
de a-și închipui că poate să intereseze pe student, îl lăuda la
toată lumea că e „cavaler“ și-i încredință pe toți că un astfel
de tânăr, oricât de sărac, avea să facă pași mari în viață. Fu de
părere chiar că trebuia ajutat. În familia Aglaei nu exista nici
o noțiune de antisemitism. „Cu ovreiul îți faci treaba mai bine
decât cu al tău“, era un dicton general. Căsătorii de evreice cu
români,  îndeosebi  cu  ofițeri,  fiindcă  era  la  mijloc  dota,  se
făceau destul de des. Nu însă și contrariul. Ca un ovrei să se
căsătorească  cu  o  creștină,  asta  părea  un  lucru  curios,  și  ce
este curios e și reprobat. Aurica începu să invite pe Weissmann,
să se intereseze de familia lui, și într-o bună zi, sub un pretext
oarecare, merse chiar acasă la el, unde stătu de vorbă cu mătușa
studentului și cu surorile lui. Mizeria nu o înspăimântă. Găsi
argumente în favoarea lui Weissmann, zicând că cu atât mai
mare e meritul lui, cu cât are de luptat cu sărăcia, în sfârșit,
începu să profeseze pe față o toleranță masivă față de evrei.
Aglae o ironiză întâi, pe urmă o întreba mirată:
— Vrei să te măriți cu un ovrei? Nu ești sănătoasă la cap!
Mai întâi că el nici nu se uită la tine, și e un băiețaș. Dar să zic
că s-ar uita. N-am nimic cu el, fiecare însă cu neamul lui. Așa
ceva nu s-a văzut niciodată în familiile noastre.
După aceea, Aglae își văzu de treabă și, solidară cu orice
se făcea în familia ei, pe cât de ostilă față de ce se petrecea la
alții, începu să îngâne teoriile Aurichii. Aceasta găsi de cuviință
să  ceară  lămuriri  la  preot  și,  cum  îi  era  rușine  de  părintele
434
Enigma Otiliei
oficiant,  apelă  la  popa  |uică,  pe  care-l  convocă  la  biserică
pentru  mărturisire.  Era  frig,  afară  ningea  și  biserica  era  rece.
Popa |uică își târâia pașii pe lespezi, stârnind ecouri haotice,
și tușea cu un abandon agresiv râcâiturii din gât.
—  M-a  omorât  iarna  asta,  tăiculiță,  bat-o  Maica  Precistă,
mă-njunghie prin oase toți diavolii. Doar cu țuiculiță fiartă îi
mai sperii puțin. Și zici că vrei să te mărturisești, găinușa tatei,
ai ceva păcate pe suflet?
— Orice om are păcate, se tângui evlavioasă Aurica.
— Are, tăiculiță, are, că lucrează blestematul ăl împielițat,
dar-ar gerurile-n el, cum mă junghie el prin genunchi!
Popa |uică merse așa tușind, chițcăind și bodogănind până-n
altar,  de  unde  veni  cu  epitrafilul  pe  el,  ale  cărui  poale,
așezându-se  lângă  o  strană,  le  aruncă  în  capul  Aurichii,
îngenuncheată  lângă  el.
— Pai, ce să te-ntreb, taică, zise bătrânul, punându-și pe
nas niște ochelari legați cu sfoară, ce să te-ntreb, că sunt bătrân
și nu mai am ținere de minte!
Popa |uică deschise un agheasmatar și, scuipând sonor
în  degete,  răsfoi  filele,  ajungând  la  Rânduiala  mărturisirii,
apoi începu să facă cruci înspre icoana Mântuitorului și să
cânte  nazal:
—  „Binecuvântat  este  Dumnezeul  nostru...  Miluiește-ne
pre noi, Doamne, miluiește-ne pre noi“ și alte de acestea, pe
care Aurica nu le distingea, fiindcă descoperise, sub epitrafil,
că popă |uică purta în picioare niște șoșoni umpluți cu hârtie
și  cu  sfoară,  fără  ghete.  „Dumnezeule,  Mântuitorul  nostru,
cânta  bătrânul,  subțire,  carele  prin  prorocul  tău  Nathan  ai
dăruit lui David, cel ce s-a pocăit, iertare pentru păcatele lui,
și ai primit rugăciunea lui Manasi pentru pocăințele lui, însuți
și pre robul tău...“
— Cum te cheamă, găinușo? întrebă popa |uică, plecându-și
ochii pe sub epitrafil.
— Aurelia!
—,,...și pe roaba ta Aurelia, care se căiește de păcatele ce
a făcut, primește-o cu obișnuită iubirea Ta de oameni...“
435
G. Călinescu
Părintele  bolborosi  mai  departe  vorbe  ininteligibile,  apoi
tuși îngrozitor, blestemă toți dracii din infern și întrebă pe Aurica:
— Știi tablele legii, porumbița taichii? că așa zice la carte,
ca să te-ntreb.
— Știu, părinte, că le-am învățat la școală.
—  Ei,  atunci  e  bine,  e  bine  de  tot!  Dar  Crezul  îl  știi,
porumbițo?
— Îl știu, părinte!
— Și asta e bine. Tot osul mă doare, nu mai merge decât să
mă frec cu gaz și să beau niște rachiu de drojdie. Stai să văd
ce  scrie  aici,  că  mi-au  căzut  ochelarii  de  pe  nas.  Spune-mi,
puică, n-ai mărturisit strâmb? n-ai călcat vreo făgăduință, care
te-ai făgăduit lui Dumnezeu...? aș, de unde să faci tu de astea,
găinușo,  că  ești  crudă!  Spune-mi,  nu  ți-ai  stricat  fecioria  ta
cu... hm... vorbă tare, asta e pentru bărbați, bogheana taichii,
stai  să  vedem  ce  mai  vine,  mda!  n-ai  căzut  cu  cineva  din
rudenii,  sau  cu  vreo  oarecare  față,  sau  cu  cumătra  ta?  n-ai
umblat cu femeie de altă lege, n-ai făcut strâmbătate vreunei
fete-fecioare,  bată-te  norocul  să  te  bată,  asta  e  tot  pentru
bărbați... ia stai, uite colea, spune-mi, fiică, n-ai băut buruieni
ca să nu faci copii? sau nu ți-ai otrăvit pântecele ca să lepezi
copiii, sau, grea fiind, ai umblat fără rânduială?
— Sunt domnișoară, părinte, declară Aurica.
— Ești fată-fecioară, bată-te norocul, zi așa, nu cumva ai...
ai...  urâtă  vorbă...  ai  greșit  de  fată-mare  sau  când  ai  fost
logodită... Ei, și dacă ai greșit, găsi chiar popa |uică justificarea,
ce-i? Dumnezeu iartă, că bărbatu-i porc; nu te împodobești sau
te sulimenești, sau cu alte feluri de mirosuri te ungi, puind în
gândul tău să înșeli pre mulți tineri spre râvna păcatului?
—  Dau  cu  pudră,  ca  toate  femeile,  mărturisi  Aurica  cu
sentimentul unui mare act spiritual.
— Dă-i, tăiculiță, să trăiască și negustorul și să se bucure
dracii, he, he, he! Ei, păi ce să te mai întreb? Fasole mănânci,
acritură  în  zilele  de  post?  Anul  ăsta  nu  mi-a  ieșit  varza,  s-a
făcut toată neagră și băloasă ca melcul strivit.
Popa |uică puse repede mâna în capul Aurichii și începu să
cânte din adâncul plămânilor lui:
436
Enigma Otiliei
—Domnul și Dumnezeul nostru Isus Cristos: cu darul și cu
îndurările iubirii Sale de oameni, să te ierte pre tine, Aurelio, și
să-ți lase toate păcatele. Și eu, nevrednicul preot și duhovnic,
cu puterea ce-mi este dată, te iert și te dezleg de toate păcatele
tale, în numele Tatălui, și al Fiului, și al Sfântului Duh, amin. E
un frig de te pătrunde la oase. Gata, taică, și când ai avea niște
țuiculeană bună, să mă dezlegi și pe mine de tusea asta. Și să
faci și niște mătănii, că nu-i rău, se mai îmblânzește necuratul.
— Părinte, zise după oarecare codire Aurica bătrânului, care
se grăbea să plece și sufla în degete de frig, eu aș vrea să mai
mărturisesc  ceva.
— Zi, tăicuță, repede.
— Iubesc!
— Iubește, porumbițo, că acum ți-e vremea, și să vii să-ți
țin cununiile.
— Vezi, că iubesc un om care nu știu dacă se cade...
— Doar n-o fi însurat? Se-ntâmplă și de astea, căci coada
lui satan nu se odihnește o clipă.
— Nu e însurat, dar nu e de-o lege cu mine.
— Aha, o fi catolnic ori protestanți de ăștia care n-au nici
cruce la biserică, bătu-i-ar junghiurile. Da’ vezi că sunt și ei
un fel de creștini și se mai îngăduie.
— Nu e creștin, părinte!
— Da’ ce dracu e, Doamne iartă-mă? Turc?
— Este israelit!
—  Vai  de  mine,  se  sperie  popa  |uică,  prost  te-ncearcă
necuratul! Doar n-oi fi păcătuit cu păgânul?
Aurica tăgădui din cap.
— Ce să-ți spun, porumbițo, așa caz n-am prea întâlnit, ar fi
bine să faci rugăciuni, să te lumineze Cel-de-sus. Eu însă zic
că,  dacă  îl  aduci  pe  păgân  la  legea  creștinească,  se  cheamă
că ai câștigat un suflet pentru rai. Dar altfel, greu lucru.
—  Am  să-ncerc,  părinte,  să  știi  c-am  să-ncerc!  promise
veselă  Aurica.
De aci încolo, Aurica făcu tot mai dese aluzii lui Weissmann,
pe care-l invita de câte ori găsea câte un prilej.
437
G. Călinescu
— Eu, zicea ea, n-am nici un fel de prejudecăți. Dacă aș
iubi  un  israelit,  l-aș  lua  de  bărbat,  orice-ar  zice  lumea.
Bineînțeles,  sper  că  ar  trece  la  religia  noastră  sau  măcar  să
nu mai țină la a lui.
— Și ce-are de-a face religia în toata chestia asta? întrebă
Weissmann.
— Are! Dacă tânărul e cavaler, îmi închipui că e vesel să
se lepede de tot ce poate fi o piedică.
Când văzu că studentul nu se arată deloc încântat de ideea
convertirii la creștinism, Aurica crezu că e mai bine să se înlăture
problema religioasă.
— În definitiv, declară ea, fiecare om cu credința lui. N-aș
avea  nimic  de  zis,  dacă  n-ar  fi  o  piedică  la  căsătorie.  S-ar
putea face numai cununia civilă. Poate că nu e tocmai bine,
așa se zice, sunt superstiții, ce vrei, în care noi femeile credem,
dar amorul calcă în picioare orice.
—  Eu,  zise  Weissmann,  începând  să  înțeleagă  unde  bate
Aurica,  nu  profesez  decât  amorul  liber.  Orice  altă  formă  de
amor mi se pare o rămășiță din timpurile barbare.
Aurica  plânse  singură  în  odaia  ei,  interpretând  spusele
studentului ca o dorință de a răspunde amorului ei, însă fără
obligații.  Petrecu  o  noapte  agitată,  erotică,  apoi  căzu  într-o
stare sublimă, ca aceea pe care o încearcă oamenii pregătiți
pentru  sacrificii  mari. Avea  să  primească,  în  ciuda  omenirii,
amorul lui Weissmann, fără cununie, măcar cu jurământul unei
fidelități  statornice.
— M-am gândit bine la ce mi-ai spus, zise ea studentului,
am petrecut o noapte de chinuri, fiindcă, oricum, mă costă să
fac pași greșiți, însă m-am decis...
Weissmann, înspăimântat, zise repede:
— Nu pot să stau, venisem să-l caut pe amicul Felix; am să
vin în altă zi, nu e nimic.
Și ieși grabnic pe ușă afară.
—Să nu te superi, zise el lui Felix, dar domnișoara Aurica
este o fată așa periculoasă. Trece printr-o criza sexuală. Trebuie
neapărat să profeseze amorul liber.
438
Enigma Otiliei
Câtăva vreme Aurica fu prada unei nebunii mute, calme.
Apoi căpătă o fizionomie desperată, patetică, își despleti părul
în fața oglinzii și începu să cânte lugubru Te duci de Drossino.
Pe urmă se potoli, se vopsi și mai violent pe față și-și începu
turneele pe Calea Victoriei.
Felix  văzuse  și  la  ea,  ca  și  la  ceilalți  mai  bătrâni,  unele
fenomene care-l impresionase. Evoluția organismului se putea
citi  pe  obrazul  fiecăruia  la  date  fixe.  Otilia,  care  era  tânără,
avea  schimbări  ce  încântau.  Daca  slăbea,  căpăta  o  siluetă
fină,  de  ogar  alb,  dacă  se  îngrășa,  fața  se  lustruia,  ochii  se
făceau mai pătrunzători, creșterea îi dădea mișcări feminine,
lăsându-i mereu aerul copilăresc. Dimpotrivă, Aurica se schimba
în chip sinistru, și fiecare prefacere o arunca înspre bătrânețe,
cu toate fardurile ei. Părul i se făcea moale, mort, ca de perucă,
grăsimea îi reconstituia prematur masca senilă a Aglaei, slăbirea
îi  scotea  în  evidență  oasele  capului.  Mușchiulatura  nu  mai
avea tărie, cădea făcând unghiuri și umbre, și obrajii se umpleau
de  vinișoare.  Moș  Costache,  deși  bătrân,  mai  îmbătrânea.
Fusese, până înainte de boală, un tip de chel, fără vârstă. Acum,
îngrășându-se, căpătase sub bărbie fălci de buldog și toată acea
greutate  a  senilității  inerte.
Pascalopol, ținându-se de cuvânt, veni într-o după-amiază
să  joace  cărți.  Vechea  reuniune,  minus  Simion,  se  reîntocmi
de astă dată în sufragerie, de unde bătrânul nu voia să se miște
în  ruptul  capului.  Veni  și  Stănică  cu  Olimpia,  dar  erau  cam
supărați, și Stănică luă pe moșier ca arbitru:
— Domnule, zise el, te rog să-mi răspunzi sincer, ce crezi
dumneata, care este rostul familiei, este sau nu să perpetueze
rasa, să producă copii?
— În genere, da.
— Ce-nțelegi dumneata prin „în genere“?
— Înțeleg că așa se petrece cu lumea obișnuită. Sunt însă
oameni care muncesc cu creierul, care creează, și pe care îi
putem scuti de greutățile familiei.
— Este și nu este cazul, noi vorbim de familia normală, pe
care se bizuie patria.
439
G. Călinescu
— Atunci, consimți Pascalopol, sunt de acord.
— Văzuși, doamnă? se întoarse Stănică spre Olimpia. Trage
consecințele!
— Dar ce conflict aveți între dumneavoastră așa grav? întrebă
zâmbind moșierul.
—  Un  conflict  fundamental,  care  sapă  temelia  însăși  a
matrimoniului. Olimpia nu mai vrea să procreeze!
— Se poate, doamnă? vorbi Pascalopol Olimpiei, cu reproș
glumeț.
— Boicot în regulă! Sabotarea operei de înmulțire a nației.
Înțeleg,  foarte  bine,  l-a  făcut  pe  Relu,  am  zis  bravo,  m-am
bucurat. Dacă a murit, a murit, nu pot să-l mai înviez. Să facă
altul, să facă doi, să facă zece, să facă, domnule, în fiecare an
unul, că asta e datoria femeii. Eu datoria mea mi-o fac.
— Ia mai taci din gură, Stănică, cu prostiile astea, îl mustră
Aglae,  că  sunt  și  fete  tinere  aici,  ce  te-a  mai  apucat  și  cu
copiii acum?! Se vede că ai prea multe parale.
Stănică se înfurie:
— M-a apucat, fiindcă eu sunt un sentimental, un individ
cu patima familiei, cum am apucat de la părinți. Vreau eu
să  am  casă  plină,  să  aud  gălăgia  copiilor,  să-mi  asigur
nemurirea prin urmași, să-mi poarte și mie cineva numele
Rațiu mai departe.
—Ei, și ce vrei tu să facă Olimpia? Ce, este vina ei? Doar
a  făcut  o  dată  un  copil. |i-aș  spune  ceva,  dar  mă  sfiesc  de
tinerii  ăștia.
— Astea sunt insinuații care nu se prind la mine, protestă
Stănică. Familia noastră e cea mai prolifică. Nu e altceva decât
rea-voință la mijloc.
Olimpia căscă, agasată, fără să privească la bărbatu-său, pe
ale cărui vorbe nu punea nici un temei niciodată. Spuse doar:
— Nu mai țipa așa tare, că mă doare capul!
În sfârșit, Stănică se potoli și începură să joace. Aurica, cu
o țigară în gură, își privea emancipată cărțile din mână. Bătrânul
nu voia să scoată bani, făgăduind că îi va depune oricând va fi
nevoie. Căutându-se prin buzunar, Pascalopol trase batista afară.
440
Enigma Otiliei
Atunci se auzi pe jos rostogolirea unei monede. Moș Costache
sări cel dintâi, ca ars, și începu s-o caute pe sub masă. O găsi
însă  Aurica  (era  o  monedă  de  doi  lei)  și  făcu  gestul  de  a  o
înapoia lui Pascalopol de la care își închipuia că picase. Moș
Costache făcu însă niște ochi speriați și întinse mâinile.
— E-e-e a mea, a căzut de la mine. Dă-o-ncoace!
Aurica stătu nedumerită, și toți urmăriră scena, curioși. În
sfârșit, Pascalopol zise liniștit:
— Nu e a mea, n-am avut în buzunar nici o monedă. Eu le
țin în portmoneu. Probabil că a căzut de la Costache.
Râzând din toți mușchii feței, bătrânul întinse mâna și apucă
moneda pe care o ascunse în buzunar, nevrând s-o pună măcar
ca  miză.
Vorbiră  în  timpul  jocului  de  toate,  ca  de  obicei.  Aglae,
văzându-l pe Titi că stă deoparte, nemișcat, îl întrebă cu intenție:
—De ce nu te mai duci și tu să cânți la vioara, stai așa
ca o statuie?
Titi îi mărturisi că se simte bine așa, altfel s-ar plictisi. Ședea
în picioare lângă dulap și, la observația de imobilitate, începu
să se legene.
— Nu știu cui o semăna copilul ăsta, zise Aglae. Dumnezeu
i-a  dat  talente,  pictează,  cântă,  dar  e  molatic,  n-are  curaj,
barem să am ceva mai multă avere, nu mi-ar părea rău. Aurica,
la fel!
Veni vorba de muzică, fiindcă Pascalopol întrebase pe Titi
ce cântă. Aglae tună și fulgeră împotriva muzicii clasice, din
care nu înțelege nimic, și le împărtăși că-i place ca omul să
cânte „cu inima, național“. Ghicind punctul sensibil, moșierul
schimbă vorba, fără să scape, căci Aurica îl întrebă de ce nu
se-nsurase nici până acum.
— De aceea stau bietele femei nemăritate, zise ea cu necaz,
din cauza egoismului dumneavoastră, care preferați să petreceți
cu  femei  de  teapa  Georgetei,  ca  să  nu  aveți  nici  o  grijă  pe
cap. Am sa mă fac și eu ca Georgeta.
—  E  greu,  observă  ironic  Stănică,  ca  Georgeta  n-ai  să  fii
niciodată.
441
G. Călinescu
— Și de ce, mă rog? întrebă atinsă Aurica.
Stănică rectifică observația, făcând cu ochiul lui Pascalopol:
— Pentru că trebuie să fii și pentru asta născută, să ai natural.
Tu ești din familie onestă, cinstea e zugrăvită pe fața ta. Tu nu
poți să fii decât o bună soție.
— Așa e! recunoscu Aurica, aruncând o carte și începând
în același timp să plângă, tremurând din toți mușchii feței.
— Pentru numele lui Dumnezeu, o sfătui Pascalopol, nu-ți
mai face sânge rău. Ascultă un sfat de la mine, care sunt destul
de în vârstă față de dumneata ca să-mi pot permite să-ți dau un
consiliu.  În  genere,  omul  preocupat  prea  mult  de  problema
succesului nu izbutește. Bărbaților le plac femeile care nu umblă
după ei, nepăsătoare. Când o mamă face prea mare vâlvă cu
intenția de a mărita o fată, ratează chestia, fiindcă pretendenții
se sperie. Mi s-a întâmplat foarte adesea să văd bărbați, invitați
într-o casă pentru una din fete care voia cu orice chip să se
mărite, cerând pe alta și luând-o numai fiindcă li se părea mai
inocentă. Îmi vorbiți de Georgeta, o cunosc, cum să nu, e o
fată foarte inteligentă, pe care foarte mulți vor s-o ia de nevastă.
— Exact! zise Stănică, uitând cu cine se află și gândindu-se
că Georgeta ar fi bună pentru el.
— Ce vrei să spui, îl întrebă mirată Olimpia, nu cumva vrei
s-o iei tu, ca să-ți facă copii?
Stănică  îi  făcu  semn  să  tacă,  spre  a  nu  întrerupe  pe
Pascalopol.
—  Foarte  mulți  vor  s-o  ia  de  nevastă,  continuă  moșierul,
fiindcă nu cere nimănui nimic și e mândră.
În  momentul  acesta,  Titi,  care  se  legănase  lângă  dulapul
lui, din ce în ce mai nervos, deschise ușa și plecă din odaie,
vădit îmbufnat.
—  Dar  ce  are  junele?  se  miră  Pascalopol.  Nu  l-a  supărat
nimeni cu nimic!
Stănică se bătu pe frunte:
— Nu știi că era mai-mai să ia de nevastă pe Georgeta!
În același timp, Felix se cobora de sus și intra în sufragerie.
Fu foarte uimit când auzi numele Georgetei.
442
Enigma Otiliei
— Georgeta voia să se mărite cu Titi? Vezi, asta n-am știut!
exclamă  Pascalopol.
Felix  se  înroși,  crezând  că  fusese  vorba  și  de  dânsul  și,
prefăcându-se că are treabă, plecă de asemeni.
—  Îl  vezi?  zise  Stănică,  cu  aere  confidențiale,  și  Felix  a
avut o combinație cu Georgeta, fată faină, mie-mi spui?!
Pascalopol  bătu  palmele  a  mirare,  râse,  apoi  se  prefăcu
adâncit în examinarea cărților de joc, ca să nu mai stârnească
o discuție, pe care o ghici primejdioasă.
După  un  răstimp  de  tăcere,  Aurica,  luându-și  fizionomia
seducătoare, vorbi lui Pascalopol:
— Domnule Pascalopol, dumneata de ce nu te-nsori?
—  Nu  mi-a  venit  ceasul!  glumi  moșierul,  ca  să  scape  de
interogatoriu.
— Dumneata, un bărbat așa elegant! N-ai avut niciodată o
pasiune mare, nu te-a iubit nici o femeie? Dumneata trebuie să
fii idolul sexului frumos.
Pascalopol zâmbi, oftă către tavan, în chip de comentar la
opiniile Aurichii, apoi aruncă o carte.
— Sex frumos, minciuni convenționale, zise Stănică, numai
bărbatul e frumos, cu figură nobilă. De ce mă doare pe mine
inima,  c-am  pierdut  pe  îngerașul?  Când  se  naște  un  băiat  e
bucurie,  când  se  naște  o  fată,  e  pacoste.  Asta  în  credința
poporului e sfânt.
— Tu ești frumos! îi zise ironic Olimpia.
— Chiar și sunt, afirmă îndrăzneț Stănică.
— Nu mi-ai răspuns la întrebare, domnule Pascalopol! se
tângui Aurica moșierului, care profitase de intervenția lui Stănică
pentru a se preface c-a uitat de chestiune.
— Ce să-ți răspund, domnișoară, la vârsta mea nu mai am
astfel de preocupări.
— Așa spui dumneata, dar eu știu bine că vii aici mai ales
pentru cineva, știi dumneata pentru cine, doar pentru mine nu.
Pascalopol se afundă și mai tare în evantaiul de cărți.
— Dacă iubești pe Otilia, continuă implacabilă Aurica, de
ce să n-o iei de nevastă? Ar fi o ingrată să nu primească, după
câte ai făcut pentru ea.
443
G. Călinescu
Moșierul se încruntă, apoi zise serios:
— De ce nu ești dumneata cuminte, domnișoară Aurica, și
nu lași în pace pe Otilia? Știi bine că nu sunt decât un prieten
bătrân,  care  n-are  o  familie,  și  vine  din  când  în  când  să  vă
vadă pe toți, cu egală dragoste. Uite, nici n-ai pus cartea jos.
Nu e așa, cocoană Aglae?
— Vorbește și Aurica din capul ei, observă Aglae.
— Ei, mamă, vorbesc și eu ce văd, spuse Aurica, plină de
parapon, dar simulând gingășia. Pe mine nu m-ai luat nici la
moșie, nici la Paris. N-am nici o pretenție, eu nu mai cer nimic
de la viață, atâta zic, că numai din prietenie nu face un bărbat
atâtea sacrificii. Din partea dumitale e frumos!
Pascalopol  apucă  de  braț  pe  Aurica  și-o  mustră  încet,
părintește:
— Taci din gură, nu spune comèdii. Pe Otilia n-am luat-o
eu la Paris, am întâlnit-o întâmplător acolo, unde a avut o bursă.
—  Ei,  bursă,  la  naiba,    ia  taci,  Pascalopol,  sări  Aglae,  că
mă faci să râd.
Moșierul juca comedia spaimei de a fi încolțit de toți, de
fapt foarte iritat. Stănică, pricepând situația, făcu pe generosul
și aruncă în convorbire altă idee, care era și ea o indiscreție:
—  Nu  știi  că  moș  Costache  al  nostru  a  fost  la  doctor,  pe
furiș,  pe  onoarea  mea.  |ine  dietă,  se  îndoapă  cu  doctorii,  e
lucru mare. Și a căzut și la eresuri. Au fost aci doi preoți, de-au
făcut slujbă.
— Arată mult mai bine la față, constată Pascalopol.
— Și nici nu mai fumează! completă Stănică.
Moș Costache părea foarte mulțumit de aprecieri și râdea
ca la fotograf, simțindu-se mai sănătos când i se spunea că
e sănătos.
— Hei, zise Stănică, nu-l plâng eu pe moș Costache, mă
plâng pe mine și pe cei tineri. Dumnealui e de rasă bună, om
vechi,  călit,  cine  a  trăit  până  la  vârsta  asta  înseamnă  că  a
învins  toate  bolile,  s-a  ales  dintre  ceilalți.  Dumnealui  o  să
trăiască  o  sută  de  ani,  o  să  ne-ngroape  pe  toți.  Nu  vedeți
dumneavoastră  ce  om  e  dumnealui?  Uite,  colo,  față,  ca  de
444
Enigma Otiliei
prunc (Stănică apucă de bărbie pe bătrânul, care se lăsă docil
la  demonstrație),  uite,  colo,  fălci  (Stănică  arătă  fălcile),
uitați-vă, colea, dinți (Costache deschise gura), să spargi pietre-n
ele, nu altceva (propriu-zis, bătrânul era cam știrb), ia priviți,
mușchi (Stănică îl apucă de bicepșii slăbănogi), poftim, piept
sănătos  (îl  lovi  cu  palma  în  piept),  picioare  puternice,  care
n-au  știut  ce  e  trăsura,  tramvaiul    (moș  Costache  exulta  de
plăcere), dar mai ales ascultați ce aparat digestiv are (Stănică
îl lovi peste pântece).
Atunci se auzi un zornăit grozav de monede, rostogolite pe
dușumea. Moș Costache îngălbeni, se ridică repede de pe scaun
și  se  pipăi,  în  culmea  agitației,  în  jurul  curelei.  I  se  rupsese
fundul săculețului, în care ținea banii de metal.
— Banii! Ba-ba-banii! se bâlbâi el și se repezi sub masă.
Stănică,  Aglae,  Aurica  se  aplecară  și  ei,  cu  capul  pe  jos,
începând  să  caute  cu  febrilitate.  Numai  Pascalopol  rămase
nemișcat la locul lui și-și aprinse o țigară, fericit c-a scăpat de
interogator.
445
G. Călinescu
CUPRINS
XX
Lili fusese așa de tulburată de întâlnirea cu Felix, încât întreba
mereu de el. Dintr-o familie în care instinctul matrimonial lucra
prin crize, fără amestecul culturii sentimentale, ea nu-și putea
acoperi  deloc  dorința  și  întreba  des  pe  tată-său  de  rosturile
tânărului.  Tatăl  întreba  pe  Stănică.  Acesta,  foarte  mândru  de
calitatea lui de mijlocitor, din care nădăjduia să tragă un profit,
născoci un truc romantic. Luă pe Otilia la o parte și-i ținu această
cuvântare:
— Am să-ți comunic ceva foarte important, în interesul lui
Felix, la care nu mă-ndoiesc că ții, cum ținem cu toții. Contez
pe discreția ta, fiindcă, dacă află cineva, sunt un om descalificat.
Iată despre ce e vorba. Felix s-a întâlnit cu Lili, nepoată-mea, și
a făcut asupra ei o impresie extraordinară. Din partea mea, cred
că și lui Felix fata i-a plăcut, dar nu îndrăznește să mărturisească
din respect pentru tine. Știi, el ține la tine. Însă, ce vrei, dragostea
e ceva irațional, un ce care pică așa, din senin, fără nici o logică.
Fata, cel puțin, este moartă, bolnavă, la propriu, nu la figurat. A
cheltuit ta’su o grămadă de parale pe doctori. Leacul ei nu poate
să-l dea doctorul, ci Felix. Dacă nu-l ia pe Felix, se prăpădește
Lili. Să zic că Lili ar fi o fată urâtă, săracă, aș spune: să moară
sănătoasă. Dar e delicioasă, în felul ei, bineînțeles, cum tu ești
în  felul  tău.  Și  e  o  alianță  minunată  pentru  un  viitor  doctor.
Tată-său le dă tot ce trebuie, casă, întreținere, avere și așteaptă
pe ginere să-și facă în liniște cariera. Pentru Felix e minunat. Ce
crezi, că numai mâncare trebuie unui viitor doctor? Trebuie relații,
dragă, trăsură la scară, ca să epateze clienții. Viitorul lui Felix e
în mâinile tale, fiindcă numai tu ai autoritate asupra lui. Dacă îl
îndemni tu și-l dezlegi de orice obligație, s-a făcut treaba.
— Felix n-are nici o obligație față de mine, spuse rece Otilia,
astea sunt invenții de-ale voastre. Am să-i vorbesc.
446
Enigma Otiliei
— Ura! strigă Stănică, tu ești geniul bun al familiei.
Otilia chemă, într-adevăr, pe Felix la ea, îl puse să stea pe
sofa și, ghemuită după obiceiul ei, îl întrebă:
— Îți place Lili, nepoata lui Stănică? Ce zici de ea?
Felix răspunse cu o indiferență naturală:
— Abia am văzut-o o dată, cum știi, și mi s-a părut drăguță.
— Stănică pretinde că fata s-a îmbolnăvit, fiindcă te iubește
și i-ai dat a înțelege că te-ai căsători cu ea.
— Stănică minte totdeauna. Habar n-am.
—  E  adevărat  că  Stănică  bate  câmpii,  asta  e  convingerea
mea nestrămutată, însă nu-i cu neputință ca fata, naivă, să-și fi
făcut unele iluzii. Ar fi nedrept s-o faci să sufere.
Felix prinse o mână a Otiliei:
— Otilia, de ce-mi spui toate astea? Vrei să mă-nsori cu
Lili?  Mi-e  indiferentă,  am  văzut-o  câteva  clipe  și  nu  sunt
vinovat cu nimic.
— Nu vreau să te-nsor cu Lili, ți-am spus numai ce pretinde
Stănică.  Are  aerul  să  spună  că  eu  sunt  piedica  între  tine  și
eventuala  Lili.  Totuși,  judecând  rece,  fata  e  foarte  drăguță  și
n-ar fi pentru tine o partidă rea. Pețitoare eu nu sunt, așa că
socotesc închisă chestiunea.
—  Otilia,  zise  Felix,  strângându-i  amândouă  mâinile,  tu
mă crezi când îți spun că te iubesc?
— Te cred.
— Te întreb foarte serios, profund: mă iubești?
— Da!
— Atunci pentru ce te porți în chipul acesta ciudat, de ce
ai mereu aerul că vrei să te scapi de mine? |i-aș fi mult mai
recunoscător dacă mi-ai spune sincer că nu mă iubești.
— Nu pot să-ți spun, fiindcă, într-adevăr, te iubesc.
— Atunci... atunci, vrei să ne căsătorim?
— Mai târziu... da.
Felix luă pe Otilia în brațe și o năpădi cu sărutări, o învârti
prin odaie, o puse la loc, o bombardă din nou cu sărutări, în
vreme ce fata își apăra obrajii cu amândouă palmele.
—  Pentru  numele  lui  Dumnezeu,  Felix,  îmi  strici  tenul.
Trebuie să stabilim o înțelegere în privința asta.
447
G. Călinescu
După ce Felix se mai liniști, Otilia zise, gânditoare:
—  Singurul  lucru  de  care  mă  tem  este  că  eu  nu  sunt  la
înălțimea ta, din punct de vedere sentimental. Da, te iubesc,
dar tu ești așa de furtunos, așa de înspăimântător de grav. Sunt
ușuratică, mi-e frică, ai să-mi spui mereu că n-am afecțiune.
Singură, Otilia medită mult la Felix și-și repetă pentru ea
argumentul.  Îl  iubea,  într-adevăr,  pe  tânăr.  Totuși,  simțea  că
Felix  nu  era  pentru  ea.  Îl  admira,  îi  purta  grijă  de  soră,  dar
ținuta îndârjită a acestuia în viață o înfricoșa. Deși tânăr, Felix
avea priviri prea bărbătești. Otilia era o râzgâiată, conștientă
de vițiul ei, care se simțea bine când o protejau oameni delicați
ca Pascalopol, care îi dădeau imposibilul, fără să-i ceară nimic.
Misiunea de tovarășă eroică, egală nu era pentru Otilia, care
voia să fie socotită copil și să nu întâmpine nici o rezistență.
Otiliei îi plăcea să îngrijească pe moș Costache și pe Felix ca
pe niște copii și era credincioasă, atâta vreme cât nimeni n-o
constrângea. Ideea, însă, că atunci când s-ar fi plictisit n-ar fi
fost liberă să facă ce voia, o înspăimânta. Era sigură că Felix
va  fi  totdeauna  un  om  delicat,  gata  să-i  facă  orice  capriciu,
dar  știa,  văzându-i  temperamentul  aprins,  că  el  ar  fi  suferit
dacă ea nu i-ar fi arătat încordare afectivă, statornică.
În altă zi, Otilia, primind capul lui Felix în poalele sale și
răsfirându-i încet părul, întrebă:
— Felix, la ce ții tu mai mult în viață, în afară de dragoste?
de asta nu mai vorbim! Spune-mi cum vezi existența.
Felix se mărturisi:
— M-am analizat și eu adesea și pot să-ți spun că n-aș putea
suferi să fiu al doilea, într-o categorie de oameni. Nu trebuie să
crezi că sunt ambițios sau mândru. Poate că asta vine mai degrabă
din cauză că am copilărit singur, dat la o parte de alții. Nu pot
suferi ideea de a nu însemna nimic în viață, de a nu contribui cu
nimic la ea, de a nu-mi lega numele de ceva.
—  Dacă  ții  atât  la  renume,  de  ce  n-ai  încercat  să  faci
altceva,  să  scrii,  de  pildă!  Sau,  în  sfârșit,  să  te  pregătești
pentru politică?
—  Din  același  sentiment  de  nesuportare  a  înfrângerii.  În
artă,  voința  e  un  element  secundar,  totul  depinde  de  talent.
448
Enigma Otiliei
Cel  mai  leneș  dintre  poeți  poate  face  poezie  mare,  aproape
fără să vrea și să știe. În politică, joacă mare rol norocul. Dacă
aș ști că va fi război peste douăzeci de ani, aș îmbrățișa cariera
armelor, fiindcă aș avea prilejul să mă ilustrez pe câmpul de
luptă.  Dar  cine  știe  asta?  Câți  Napoleoni  nu  putrezesc  în
provincie,  din  lipsă  de  prilej,  și  câți  oameni  necunoscuți  nu
s-ar dovedi abili, ca Richelieu, dacă întâmplarea i-ar pune în
fruntea unei țări? De dușmănia sorții mi-e frică. Mi-e frică să
rămân egal cu Titi, cu Stănică, cu ceilalți, să mă confund cu
ei, să fiu, prin forța împrejurărilor, silit să mă aplec în fața lor.
Trebuie să mă deosebesc, neapărat, prin ceva. Singura carieră
în care, pentru un om normal, cum mă socotesc, pot ajunge în
frunte, numai prin voință, este aceea științifică. Dacă aș voi să
fiu  poet,  poate  n-aș  putea,  dar  mare  medic  știu  sigur  că  pot
deveni, vreau neapărat să devin.
Felix strânse pumnul, zicând aceasta, și privi fix înain-
tea  lui.
—  Atunci  tu,  Felix,  ții  mai  mult  la  cariera  ta  decât  la
dragoste. Ce rol ar juca femeia în existența ta?
— Femeia o înțeleg ca tovarășă a aspirațiilor mele, ca un
scop  în  același  timp  al  tuturor  sforțărilor.  Unei  femei  i-aș
închina totul.
— Idealul tău, Felix, e foarte frumos, zise Otilia, netezindu-i
parul, după ce i-l încurcase, e un ideal de tânăr care va răzbi
în  viață.  Pot  să  zic  că-l  înțeleg.  Însă,  dacă  femeia  nu  e  la
înălțimea  ta?
— Nu pricep, nu-i cer nimic.
— Felix, nu cunoști bine sufletul feminin. O fată admiră un
tânăr  cu  gânduri  serioase,  dar  se  obosește  și  adesea  preferă
oamenii mediocri. Are și ea idealul ei, acela de a plăcea cât e
tânără, de a strânge pe bărbați în jurul ei. Un ambițios e puțin
egoist, orice ai zice, și vrea să facă din femeie o icoană pentru
uzul său personal.
— Așadar,  tu  găsești  că  eu  sunt  un  ambițios,  care...  te-aș
face  nefericită?
—  N-am  vrut  să  spun  asta,  Felix.  Constat,  însă,  că  sunt
mediocră,  neînsemnată  pe  lângă  tine.  Voința  ta  îmi  inspiră
449
G. Călinescu
respect. Până acum râdeam de oamenii prea serioși, îmi plăceau
bărbații chic. Nici nu știu cine e prim-ministru, atât de puțin
mă  interesează  lumea  izbutită.  Noi,  fetele,  Felix,  suntem
mediocre,  iremediabil  mediocre,  și  singurul  meu  merit  este
acela că-mi dau seama de asta.
Felix se ridică în picioare amărât:
—  Otilia,  tu-mi  scapi  totdeauna  printre  degete,  nu  mă
iubești. Vrei să mă schimb, să devin chic? Voi încerca!
—  Ba  nu  încerca,  fiindcă  mediocritatea  nu-ți  stă  bine.  Te
asigur că te iubesc prea mult. Nu-ți interzic să-ți faci din mine
un scop în viață, fă așa ca și când aș merita acest lucru. Dar eu
nu-l merit, ăsta e adevărul.
— Te încredințez că-l meriți.
— Nu-l merit, Felix, ai să vezi. Când tu vorbeai de ideal,
eu mă gândeam că n-am șters praful de pe pian. Ce vrei? Sunt
o proastă. Ce-ai zice dacă aș concerta puțin?
Otilia nu mai așteptă răspunsul, duse pe Felix de mână până
în odaia cu pianul, deschise capacul, suflă o dată în claviatură,
apoi  începu  să  cânte  Chant  sans  paroles  de  Ceaikovski,
fluierându-l totdeodată. După aceea sări la fereastră și privi în
curte. Ningea cu smocuri mari de lână, a căror cădere dădea o
senzație de încetineală și de pierire a oricărui son. Pomii erau
grei de zăpadă, și materialele lui moș Costache, căptușite cu
blănuri albe, aveau aerul unor arhitecturi polare. Marina trecu
prin curte, cu fizionomie de eschimos vătuită cu zăpadă până
în gât. Se auziră zurgălăii unei sănii.
—  Știi  ce?  zise  repede  Otilia.  Am  gust  să  mă  plimb  cu
sania. Vrei să mă iei?
Felix  consimți  bucuros,  se  îmbrăcă  și  în  curând  se  aflau
într-o sanie îngustă, în spatele unui birjar mătăhălos, care ocupa
cu dosul lui tot vehiculul. Un copil îndrăzneț alergă strigând
după ei, agățându-se din când în când de platforma dindărăt.
Muscalul îl plesni cu biciul pe de lături, înjurându-l cu sete.
Înveseliți de clopoței, îmbrăcați într-o rețea albă și satisfăcuți
de ușurătatea saniei, caii vineți alergau, jucând din picioare și
luând pozițiile academice ale cailor în spume din compozițiile
450
Enigma Otiliei
lui Géricault. Un câine mare, mops alerga înaintea lor, lătrând
îndărătnic  și  apucând  cu  necaz,  când  putea,  un  ciucure  al
valtrapului.  Înfășurați  până  aproape  de  gât  în  pături,  Felix  și
Otilia  primiseră  pe  cap  și  pe  umeri  glugi  de  zăpadă.  Fulgii
cădeau atât de deși și de mari, încât Otilia scoase limba afară,
ca să culeagă câțiva și să-i guste.
— Îți place? întrebă ea pe Felix.
— Da! răspunse tânărul.
Buna lui dispoziție era evidentă, dar se ghicea că mulțumirea
lui vine, mai cu seamă, din faptul că se află alături de Otilia. În
schimb, fata se bucura de zăpadă, de frig, de plimbare în sine și
făcea semne amicale și conspirative unor copii care urmăreau
să-și  atârne  săniuța  lor  de  coada  saniei.  Ajunseseră  la  Șosea.
Zăpada  era  atât  de  mare,  încât  curățitorii  abia  izbutiseră  s-o
îngrămădească în diguri mari, naftalinoase, de o parte și de alta
a drumului, în jurul teilor. Otilia făcu semn, cu degetul împuns
în spatele dur de cojoace al birjarului, să oprească, se dădu jos
și se aruncă pe spate, cu voluptate, într-un morman de zăpadă.
Pielița feței îi era roșie și moale, ca a mărului crețesc, și pe gură
ii  ieșeau  colaci  mari  de  aburi,  din  cauza  gerului.  Distrată  de
acest fenomen, îl chemă pe Felix și umflându-și obrajii îi făcu o
demonstrație de producție de aburi. Felix îi simți mirosul delicat,
amestecat  cu  acela  astringent  al  zăpezii.  Otilia  merse  apoi,
târșindu-și șoșonii prin nămeți, strigă uhu unei bande care trecea
într-un tren de săniuțe, trase de doi cai înhămați unul după altul
și se răsturnă în leșinuri simulate, când pe un troian, când pe
altul. Era plină de zăpadă, din cap până-n picioare, prin păr, în
urechi, în ochi. Câțiva copii se strânseră în jurul ei, apoi fugeau,
și unul furios o bombardă cu un bulgăre. Otilia se aplecă și ea și
aruncă o bilă de zăpadă, strigând:
— Pungașule!
— Nu așa, corectă Felix, ci pu-pungașule!
Râseră amândoi. Când fură din nou în sanie, Otilia zise:
— Acum trebuie să fie admirabil la moșia lui Pascalopol,
pe câmpul plin de zăpadă. Să alergi la nebunie, ca un allegro
de piano, trasă de cai de curse.
451
G. Călinescu
Felix nu răspunse nimic, ci numai zâmbi într-un fel care i
se  păru  Otiliei  silit.  Pe  Calea  Victoriei,  în  apropierea  casei
moșierului, Otilia, după o tăcere lungă, vârându-și mâna sub
brațul lui Felix, propuse cu timiditate:
—  Ce-ai  zice  dacă  am  merge  să-i  facem  o  vizită  lui
Pascalopol? I-ar face foarte multă plăcere, fiindcă sunt sigură
că  se  plictisește.
Felix nu-și putu masca suficient contrarietatea:
— Du-te tu singură și eu te-aștept. Dacă i-ar face plăcere
prezența ta, nu sunt sigur în ce mă privește pe mine.
Otilia făcu o mică strâmbătură și nu mai spuse nimic și, cu
toate rugămințile lui Felix, nu mai consimți să se oprească. Se
întoarseră, deci, acasă. Deși se întunecase, nu se vedea nici o
lampă aprinsă. Otilia, cam mirată, intră înăuntru. Deodată se
auzi un țipăt, și fata ieși palidă și îmbrățișă tremurând pe Felix:
— Ce s-a întâmplat?
— Papa! plânse Otilia.
Felix  se  repezi  înăuntru  și  i  se  păru  că  vede  ceva  negru
întins lângă masă. Căută chibriturile, aprinse lampa și descoperi
pe moș Costache, căzut jos pe dușumea, dar gemând încet, îl
ridică cu greutate și-l puse pe sofa, privit de Otilia, care ședea
lângă ușă, înspăimântată.
— Trebuie s-o trimit pe Marina după doctor.
Otilia alergă afară și o găsi pe bătrână dormind îmbrăcată,
în  odaia  ei.  Când  auzi  că  i-a  venit  rău  lui  moș  Costache,
Marina, fără să mai spună nimic, somnoroasă, fugi repede în
curtea Aglaei, în loc să cheme doctorul și astfel, într-o clipă,
toată banda venea în marș spre locul întâmplării. Bătrânul nu
era mort și nici măcar inconștient. Cu o singură mână, greoi,
își pipăi mijlocul, și apoi șopti:
— Pascalopol!
Felix abia avu timp să-i explice Otiliei că bătrânul voia să
aibă alături pe moșier, că odaia se și umplu de Aglae, Stănică,
Olimpia, Aurica, Titi și Marina.
Marina notifică, cam cu bătaie de joc:
— Otilia a zis să mă duc să chem doctorul!
452
Enigma Otiliei
— Fugi de-acolo, cu doctorul, țipă Aglae, ce-i mai trebuie
doctor, acum?
— Să fii sănătoasă, completă Stănică, după al doilea atac
e bun de îngropat. Nu vedeți c-a murit? Dumnezeu să-l ierte!
Și se închină, foarte evlavios.
— Aduceți o lumânare, frate, să fie creștinește. Moș Costache
dezminți, prin gemete, decesul, spre vădita dezamăgire a celor
de față. Stănică, mai în șoaptă, se simți îndatorat să dea speranțe:
— Orice-ar fi, nu scapă, mi-a spus mie doctorul.
— Mai bine să-l ia Dumnezeu, fu Aglae de părere, decât
să-l chinuiască și pe el cu vreo paralizie și să ne chinuiască
și pe noi.
În vremea aceasta, Otilia alergase pe poartă afară și avusese
norocul să găsească încă sania cu care venise, fiindcă birjarul
se dăduse jos să curețe rețeaua de zăpadă cu o măturică.
— Aleargă repede, strigă Otilia.
Birjarul dădu un plesnet biciului și sania alunecă nebunește,
umplând  toată  strada  de  veselia  zurgălăilor.  Otilia,  însă,  era
nemișcată, cu ochii pierduți în gol.
Felix  aduse  puțină  zăpadă  și  o  puse  pe  capul  bătrânului,
deși știa că e inutil. Mai degrabă, ar fi trebuit să-l dezbrace,
dar  știa  că  bătrânul  avea  bani  cu  el  și  nu  voia  să-l  trădeze.
Stănică propuse totuși dezbrăcarea:
— Trebuia să-i scoatem hainele, să răsufle, oricât, suntem
datori să facem ce putem.
Și se repezi singur la moș Costache să-i tragă haina. Acesta
scoase  un  mormăit  grozav,  semănând  a  răcnet,  care  îi
înspăimântă  pe  toți,  și  strânse  mâinile  și  mai  solid  peste
abdomen.
— Parcă l-ar durea pântecele! observă Stănică, privind cu
atenție. („E ceva la mijloc!“ își zise el.)
— Să fiți cu ochii în patru, comandă Aglae, să nu piară un
ac din casă. Noaptea asta stăm aici, că n-o fi foc.
Foarte repede sosi Pascalopol cu doctorul și cu Otilia.
—  Ce  mai  caută  și  ăștia?!  șopti  Aglae,  către  fetele  ei,
înciudată.
453
G. Călinescu
Doctorul se apropie de pacient, puse capul provizoriu pe
pieptul lui, apoi se dezbrăcă, ceru lighean și ordonă dezbrăcarea
bolnavului. Bătrânul protestă cu gemete violente și făcu semn
că  voia  întâi  să  iasă  afară  toți  ceilalți.  Pascalopol  explică
franțuzește dorința lui moș Costache, ascultat foarte atent de
Stănică, și doctorul rugă asistența, în interesul reușitei operației,
să iasă puțin afară. Stănică fu cel mai împăciuitor.
— Ieșim, domnule profesor, cum nu, e în interesul pacientului.
Aglae  se  retrase,  aruncând  o  aluzie  îndeajuns  de  bine
pronunțată, ca să se audă:
— Ce mai e și asta? N-are voie „familia“ să stea în odaia
bolnavului?
Doctorul lăsă sânge bolnavului, chiar în regiunea capului,
legându-l apoi cu un bandaj. În urma acestei operații, bătrânul
se învioră simțitor și se văzu că acum aceeași mână și același
picior  erau  prinse  mai  tare  de  paralizie  și  că  vorba  era  mai
încurcată. Totuși, moș Costache se putea exprima satisfăcător
și se mișca.
— E tare, remarcă doctorul, scapă și acum. Bătrânul cercetă
cu  ochii  odaia  și  când  se  încredință  că  nu  mai  erau  alte
persoane, afară de cei doi, zise:
— Pa-pascalopol, vreau să-ți dau banii pentru fe-fetiță.
— Dacă crezi, zise acesta, cu oarecare indiferență, ca să
nu-l sperie, dă-mi-i.
— A-ajută-mi!
Bătrânul încercă să-și tragă cureaua cu mâna, dar, neputând,
rugă din ochi pe moșier. Acesta, ajutat de doctor, îl dezbrăcă
cu  băgare  de  seamă,  pândit  cu  încordare  de  bolnav,  și  găsi
sacul și buzunarul, din care scoase pachetul de hârtii înfășurat
cu sfori. La cererea bătrânului, desfăcu pachetul și obținu alte
trei mai mici. Bătrânul i le smulse din mână.
— Domnule doctor, mai mă fac bine? întrebă el.
— Cu îngrijire, te faci.
Bătrânul, atunci, nu fără mari codiri, luă numai un pachețel
de o sută de mii din cele trei și-l dădu lui Pascalopol pentru
fe-fetiță. Celelalte își rezervă să i le dea mai târziu. Fiindcă nu
454
Enigma Otiliei
se putea scula ușor din pat, rugă pe moșier să-i vâre săculețul
cu monede și cele două pachete de hârtii sub salteaua care era
aruncată,  pentru  uzul  lui,  peste  canapea.  Când  Pascalopol
isprăvi treaba, bătrânul, care pândea îngrijorat, șopti cu spaimă:
— Ochii, ochii!
Și arătă cu mâna spre geam. Cei doi bărbați priviră și nu
văzură nimic, dar li se păru a auzi pași scârțâind pe zăpadă.
— Nu e nimeni, liniști Pascalopol pe moș Costache, umblă
lume prin curte.
În sfârșit, li se dădu voie celorlalți să intre și năvăliră în odaie ca
o clasă de copii după recreație. Felix și Otilia rămaseră în pragul
ușii. Apoi, moșierul și doctorul luară pe Otilia la o parte, închizându-se
câteva minute în camera ei, și vorbiră acolo, ceva ce Felix nu putu
și nici nu cuteză să afle. La plecare, doctorul dădu iar pe la bolnav
și recomandă celor de față atenție pentru pacient.
— Cum este, domnule doctor? spuneți-ne sincer!
— Este iarăși în afară de pericol și, cu liniște, poate să-și
revină,  deși  cu  mai  multă  greutate,  fiindcă  are  membrele
prinse puțin.
Stănică simulă entuziasmul, neurmat deloc de ceilalți:
— Domnule doctor, sunteți providența noastră, încă o dată
ați săvârșit o minune, redându-ne pe bunul nostru unchi. Vă
vom fi în veci recunoscători. („Mama ta de pezevenghi, gândi
Stănică, în sinea lui, te-a adus grecoteiul să strici viitorul meu!“)
— Bătrânul, explică Pascalopol doctorului, în trăsură, are o
familie  lacomă,  care-l  pândește  pas  cu  pas,  ca  nu  cumva  să
lase  averea  domnișoarei  pe  care  ai  văzut-o  și  care  e  fata  lui
vitregă, din a doua căsătorie.
— Delicioasă fată, caracteriză doctorul pe Otilia, păcat!
— Mă silesc, zise Pascalopol, ca pentru el, să-i fac binele,
fără s-o jignesc.
Ceata  veghetorilor  nu  mai  avu  veselia  de  data  trecută  și
păziră  pe  bătrân  în  tăcere  și  fără  să  doarmă.  A  doua  zi
dimineața, văzând că bătrânul trăiește destul de liniștit, în patul
lui, Aglae găsi că era obositor să străjuiască toată casa. Lăsând
pe  Aurica  în  odaie,  luă  pe  Titi,  pe  Olimpia  și  pe  Stănică  și
cercetă cu de-amănuntul toate odăile.
455
G. Călinescu
—  Decât  să  vină  cineva  să  fure,  mai  bine  să  le  ducem
dincolo lucrurile mai de preț.
Și  începu  scotocirea.  Cărară  scaunele,  tablourile,  oglinzile
— prin față, ca să nu simtă bătrânul! Olimpia și Stănică luau
lucruri mărunte și le ascundeau pe cont propriu, înghiontindu-se
unul pe altul. Otilia văzu cum Marina, Stănică, Titi, Olimpia,
Aglae treceau în șir, prin zăpadă, spre fundul curții, de dimineață,
și sufletul i se umplu de revoltă. Avu impulsiunea de a deschide
o fereastră a geamlâcului și de a țipa, apoi se îngrozi că bătrânul
a  murit  și  alergă  în  cămașă  și-n  picioarele  goale  până  în
sufragerie,  unde  bătrânul  dormea  liniștit,  sforăind.  Atunci  se
întoarse în odaia ei, se îmbrăcă și sculă după aceea și pe Felix,
pe care-l duse la geam.
— Vezi ce se întâmplă aici? Ce zici?
Felix  se  umplu  de  indignare,  la  rândul  lui,  însă  Otilia  îl
sfătui  să  tacă.
—  Este  inutil,  dacă  nu  e  papa,  n-au  decât  să-și  ia  toate
fleacurile. Nu trebuie să simtă bietul papa, fiindcă, dacă află,
se supără și moare pe loc.
Observația i se păru lui Felix foarte cuminte. Banda operă
deci  în  liniște,  până  ce  obosi,  amânând  pe  altă  dată  noul
transport. Aurica poftise și la pianul Otiliei, dar mai mult din
gelozie Olimpia declarase că nu se cade, că este o margine în
toate. Pianul era al Otiliei, de la mamă-sa.
— Unde stă scris asta? Are act? se rățoi Aurica.
Stănică  interveni,  tactic:
— Lasă, frate, mai târziu o să discutați asta. Pianul e alături
de sufragerie și se aude când îl scoateți. („Perversă familie!“ o
califică  în  gând  el.)
Bătrânul ședea pe spate, nemișcat, dar trăgea cu urechea. I
se  păru  că  aude  zgomote  suspecte,  șoapte,  și  când  Otilia  fu
lângă el, întrebă:
— Cine vorbește așa? Ce tot scârțâie acolo, prin odăi?
— E vântul, papa.
— Nu intră vântul în casa mea. Mă duc să văd.
Și  făcu  sforțarea  de  a  se  da  jos  din  pat.  Otilia  îl  opri  cu
blândețe și se jură că nu e nimic. Deschise ușa de la odaia cu
456
Enigma Otiliei
pianul, deschise pe aceea de la salon, acum aproape gol, și
afirmă  că  nu  vedea  nici  o  schimbare.  Bătrânul  se  declară
mulțumit, provizoriu. După câtăva vreme, bănuiala îi reveni
și întrebă:
— Pia-pianul este în odaie?
— Papa, știi că pianul nu zboară!
— Sunt pungași, las’ că știu eu!
— Nu, papa, pianul e în odaie, cum l-ai lăsat.
— Du-te și cântă ceva.
Otilia se duse și cântă aceeași bucată de Ceaikovski, care
i se păru, de data asta, lugubră. Bătrânul fu încredințat definitiv.
— Ei, papa, ai văzut că este pianul? Unde credeai că o
să plece?
— Dar ochii? întrebă moș Costache.
— Care ochi?
— Ochii care mă priveau aseară, pe fereastră!
Otilia crezu că bătrânul a avut un mic delir și nu răspunse
nimic. După o zi întreagă de neschimbare, după ce Vasiliad
însuși  văzu  pe  moș  Costache,  trebuiră  toți  să  recunoască
viabilitatea bolnavului. A-l mai păzi era plictisitor. Bătrânul se
mișca pe canapeaua lui, pe care nu voia s-o părăsească decât
pentru unele trebuințe, când se lăsa ajutat de Marina, și părea
foarte  mulțumit.  Starea  de  euforie  îi  revenise,  Aglae  ținu  un
scurt  consiliu  de  familie  și  hotărî,  susținută  cu  aprindere  de
Stănică, să supravegheze toți pe bătrân cu rândul. Stănică fu
de părere să nu mai intre nimeni în odaie la bolnav, ca să nu-l
facă să bănuiască ceva și apoi să se supere și să facă testament,
urmând ca Marina să dea știri despre el și să vestească atunci
când ar fi de trebuință. Asta nu-l împiedică pe Stănică să vină
mereu  la  bătrân,  sa-l  întrebe  de  sănătate,  sa-i  povestească
întâmplări  de  bolnavi  sculați  de  pe  patul  de  moarte  și  alte
baliverne de astea. Îl supăra însă prezența Otiliei, care îngrijea
de moș Costache cu o lipsă de repulsie care stârni admirația
lui Felix. Otilia era socotită ușuratică și se dovedea devotată.
Moș  Costache  privea  pe  Stănică  cu  multă  dușmănie  și  se
înțepenea și mai bine în pat, când îl vedea, urmărindu-l strâns
cu privirile.
457
G. Călinescu
Pascalopol mai făcu în curând o vizită bătrânului, îl asigură,
când putură fi singuri o clipă, fiindcă Stănică nu-i slăbea, că
depusese  banii  la  bancă  pe  numele  Otiliei.  Arătă  bătrânului
scrisoarea. Pascalopol spera că moș Costache îi va vorbi și de
ceilalți bani, că va consimți să-i dea. Totuși, din delicatețe, nu
pomeni nimic bătrânului și găsi chiar de cuviință să plece mai
curând, ca să nu dea de bănuit Aglaei. Stănică întrebă afara pe
Pascalopol:
— Ce-ți spunea bătrânul? Face testament? Are vreun gând?
— Nici n-am vorbit de asemenea lucruri, îl asigură moșierul.
Se poate? Ce amestec am eu?
„E șiret grecoteiul. Cu ăsta, cu Otilia și cu Felix și poate cu
Georgeta, am cuceri lumea.“
—  Ce  ți-a  spus  Pascalopol?  îl  întrebă  Stănică  pe  moș
Costache.
— Ce să-mi spună? zise acesta supărat că Stănică se apropie
prea mult de pat și împingându-l cu mâna. Ce să-mi spună?
— Păi eu știu? Dar el e șiret. Te învață cine știe ce prostii,
așa, ca să te inducă în eroare. Nu-mi inspiră încredere. Pentru
orice  ar  trebui  să  mă  consulți  pe  mine,  că  sunt  avocat,  ce
Dumnezeu! și-ți fac toate gratis.
— N-am nevoie de avocat, i-o tăie bătrânul.
Stănică spiona pe Felix și pe Otilia asupra plecării lor
în oraș.
— Azi ai cursuri, nu? îi zicea el lui Felix.
— Am! răspundea Felix, fără să bănuiască nimic.
Otilia,  dimpotrivă,  nu  pleca  de  acasă,  preocupată  numai
de bătrân. Stănică o îndemna mereu:
— Ai să te surmenezi, să te îmbolnăvești, și asta nu e bine
chiar în interesul bătrânului. Mai du-te și te plimbă, că văd eu
de moș Costache.
Într-o zi Stănică, din bucătăria Marinei, unde se ascunse-
se  venind  din  fund,  văzu  pe  Felix  plecând  în  oraș.  Prin
urmare nu mai era acasă decât Otilia. Trecu din bucătărie
tiptil prin față, intră prin ușa gotică și trecu prin toate odăile
până  ajunse  în  dreptul  sufrageriei.  Privi  pe  gaura  cheii  și
458
Enigma Otiliei
constată  că  nu  era  nimeni  afara  de  bătrânul  întins  pe
canapea. Ieși din nou afară și intră pe din dos în odaia cu
pianul.  Otilia  era  acolo  rezemată  cu  coatele  pe  capac,
gânditoare.
— Cum îi mai este lui moș Costache? întrebă Stănică.
— Tot așa! zise sumbră Otilia.
— Știi că azi vine Pascalopol, după-masă, parcă așa mi-a
spus, minți Stănică.
—  Da?  se  sperie  Otilia.  Apoi,  după  o  scurtă  deliberație:
N-ai vrea să te duci în oraș să-mi cumperi o cutie de pudră?
— Dragă, se apără Stănică, am toată bunăvoința, dar nu
mă pricep în lucruri femeiești. Și apoi știi cum e Olimpia,
când o afla că m-am dus pentru tine, îmi aprind paie-n cap.
Du-te tu, repede, că eu păzesc. Nu-l crezi pe Stănică capabil
de devotament? Îmi pare rău.
După oarecare gândire, Otilia se hotărî.
— Mă reped pentru o jumătate de ceas, te rog să stai aici
sau să rogi pe Aurica să vină.
Stănică puse mâinile la piept, turcește, în semn că merită
credință  nestrămutată.
— Du-te fără nici o grijă.
Otilia își lua mantila pe ea și plecă, urmărită din ochi de
Stănică. Acesta privi, crăpând puțin ușa, în curte, se încredință
că nu mișcă nimeni, și apoi intră în odaia lui moș Costache.
Bătrânul îl supraveghea dușmănește cu privirea. Stănică merse
la  ușa  dinspre  salon,  o  crăpă  puțin  și  o  închise  la  loc.  Mai
merse  la  geam,  privi  în  curte,  se-ntoarse  spre  masă,  luă  un
scaun  și-l  așeză  lângă  canapeaua  bătrânului  și  stătu  pe  el.
Bătrânul îl contempla îngrijorat.
— Ce mai faci, moșule, întrebă Stănică, mai bine, hai?
Moș Costache întrebă și el:
— Și ce poftești?
— Vai de mine, se apără Stănică, păi eu mă interesez de
sănătatea dumitale și îmi spui că ce poftesc? Se poate?
Stănică trase scaunul și mai aproape de pat.
— Ce cauți aici? se agită bătrânul.
459
G. Călinescu
Făcându-se că nu înțelege vorbele bolnavului, Stănică puse
mâna  pe  marginea  cearșafului,  ridicându-l  în  sus,  ca  spre  a
controla  salteaua.
— E bun patul ăsta, se informă el, e destul de moale? De ce
nu stai în dormitor?
— La-lasă-mă-n pace! Ce vrei?
Stănică,  netulburat,  pipăi  mai  de  aproape  salteaua,  apoi
vârî  brusc  mâna  sub  ea  și  trase  pachetul  cu  bani.  Bătrânul
holbă ochii, scăpă gura mare spre a spune ceva, se dădu jos
printr-o sforțare supraomenească, pe marginea patului și urlă
gutural, plângător:
— Banii, ba-banii, pu-pungașule!
Apoi  deodată  se  prăbuși  la  pământ.  Stănică  vârî  bine
pachetul  sub  cămașă,  spre  pântece,  privi  pe  fereastră  și  ieși
prin salon și prin ușa gotică. În curte nu era nimeni și nici pe
stradă.  Intră  calm  în  curtea  vecină  și,  găsind  pe  Aglae  și  pe
Aurica, le zise:
—M-am întâlnit cu Otilia, care roagă pe Aurica să se ducă
puțin pe la bătrân, să vadă ce face.
— Du-te, Aurico, consilie Aglae.
—  Hai,  că  merg  și  eu,  se  oferi  Stănică,  să  văd  cum  îi
mai  merge.
Găsind pe bătrân mort, Aurica țipă, Stănică se miră, alergă
să  vestească  pe  Aglae,  care  veni  cu  toată  banda,  tocmai  pe
când sosea și Otilia, care se opri, galbenă, în prag. Stănică sări
la ea s-o îmbrățișeze și s-o mângâie:
—  Otilia,  Otilia,  verișoara  mea  scumpă,  fii  tare,  fii  la
înălțime, era doar de așteptat un astfel de deznodământ. Apoi
explică tuturor întâmplarea:
— Otilia tocmai mi-a spus: stai aici și păzește și cheam-o
pe Aurica! Eu m-am dus s-o chem pe cumnată-mea și am venit
cu  ea.  Când  colo  bătrânul  era  pe  jos,  ici.  Se  vede  că  a  avut
nevoie de ceva și s-a ridicat să ia, și pe urmă i-a venit rău.
— Da, mamă, confirmă Aurica, eu am intrat întâi în odaie,
și când am văzut, m-am speriat și am țipat, am țipat! Vai, cum
m-am speriat!
460
Enigma Otiliei
— Dar eu, se lăudă Stănică, crezi că prin puține emoții am
trecut?  Sunt  zguduit.  Chiar  să-mi  dați  voie  să  mă  duc  puțin
acasă să-mi vin în fire. Am și de luat niște acte, că am mâine
un proces. Să-mi dai cheia de la casă, Olimpio.
Și astfel Stănică plecă, spre mulțumirea Aglaei, căreia i se
părea că prea scotocește multe pe cont propriu. Otilia se ascunse
în odaia ei, ghemuindu-se pe sofa, cu pupilele pironite, cu o
ușoară umiditate în ochii care nu puteau plânge, și Felix n-o
putea scoate din muțenia ei. Aglae ocupă casa, militărește. În
loc  să  îngrijească  de  mort,  ordonă  tuturor  să  nu  spuie  încă
nimănui de cele întâmplate și puse pe Marina să păzească la
poartă ca să nu vină nimeni.
— Să vedem unde îi sunt banii, actele, dacă a lăsat vreun
testament, zise Aglae, trebuie parale pentru înmormântare. În
vreme ce cadavrul stătea inert peste plapumă și începuse să ia
tonuri ceroase, Aglae, Olimpia, Aurica și Titi scotoceau în toate
părțile,  trăgeau  sertarele,  desfăceau  garderobul,  căutau  prin
sobă.  Nu  găsiră  decât  acte,  contracte  de  închiriere,  socoteli
felurite, din care se putea deduce averea lui moș Costache, și
pe care Aglae le făcu pachet și le luă. Nici un ban, afară de o
băncuță,  rămasă  uitată  pe  sub  hârtii.  Într-o  cutie,  Olimpia
descoperi un inel cu multe pietre, îl trase repede pe deget, dar,
fiindcă Aglae o văzuse, justifică gestul:
— Mamă, inelul ăsta îl iau eu, știi că n-am nici o bijuterie
ca lumea și mi-ai promis.
—  Asta-i,  protestă  Aurica,  tot  tu  toate  și  eu  nimic.  Tu  ce
nevoie ai, că ești măritată!
Olimpia suportă observația și păstră inelul.
— Unde sunt banii, întrebă agitată Aglae, unde sunt banii
lui? Doar n-a stat fără un ban în casă! Avea o pungă cu el, aia
care i-a căzut jos deunăzi. Dar trebuie să fi avut bani.
Furioasă, Aglae trânti ușile dulapurilor, trase covoarele, fără
să le mai așeze la loc, desfăcu cutiile mari de la masa de joc și
de la cea din sufragerie. Peste tot cutii de chibrituri, neîncepute,
pachete de tutun, creioane, meticulos strânse, nimicuri.
—  El  ținea  banii  cu  el,  își  aduse  aminte  deodată  Aglae,
cum nu m-am gândit?
461
G. Călinescu
Și se repezi în sufragerie. Cum bătrânul era în cămașă, era
vădit că nu avea cu el nimic. Pantalonii îndoiți pe un scaun,
alături, aveau în buzunare ținte, capete de creioane, chibrituri
și un degetar.
— Uite, degetarul pe care îl căutam de-am înnebunit. Se
vede că mi-a căzut pe aici.
Aglae îl luă și-l puse într-un mic buzunăraș, pe care-l avea
la bluză. Negăsind nimic în haine, trase perna de sub capul lui
moș  Costache,  privi  pe  sub  cearșaf,  apoi  ridică  cu  putere
salteaua, răsturnând cadavrul spre perete.
— Iacă săculețul, strigă ea triumfător și dădu drumul saltelei.
Moș Costache se clătină puțin, apoi își reluă poziția nemișcată.
În  săculeț  erau  monede  de  argint,  câțiva  napoleoni  și  chiar
câteva hârtii mototolite, vreo câteva mii de lei în total.
— El avea bani mai mulți, zise cu necaz Aglae.
După  cercetări  infructuoase,  încredințându-se  că  în  casă
nu se mai afla nici un ban, Aglae suspendă percheziția.
— Dacă o fi luat Otilia banii!  Sunt sigură că i-a luat ea.
Aurica,  nemulțumită  de  concurența  Olimpiei,  luă  apă-
rarea  fetei:
— Nu, mamă, nu face păcat, Otilia nici n-a fost acasă când
a murit bătrânul.
—  Asta  așa  e,  recunoscu  Aglae,  doar  să-i  fi  dat  chiar
bătrânul  banii,  că  de  luat  cu  sila  nu  era  chip.  S-o  bată
Dumnezeu, dacă i-a luat.
Aglae  declară  că  a  obosit  și  se  hotărî  să  se  ducă  cu  toții
acasă spre a medita asupra evenimentului. Bătrânul fu părăsit
pe  canapeaua  lui,  cu  cearșaful  ghemuit,  cu  plapuma  căzută
pe jumătate jos. Felix, observând asta și știind că morților le
trebuiesc date unele îngrijiri pentru a putea fi puși în coșciug,
spuse,  cu  toată  gingășia  de  care  fu  în  stare,  Otiliei,  cum  stă
cazul. Aceasta se ridică de pe sofaua ei, decisă, calmă, chemă
pe Marina și, cu ajutorul ei, gătiră pe moș Costache și-l așezară
cu solemnitate pe pat.
Aglae se trânti întâi pe canapea și rugă lumea să facă liniște,
fiindcă  vrea  să  închidă  puțin  ochii.  Dormi  un  ceas,  sforăind
bine, apoi se sculă și se plânse că-i e foame:
462
Enigma Otiliei
— M-am zăpăcit de tot cu boala asta a lui Costache, nici
masă regulată n-am avut.
Când se așezau la masă, pică și Stănică, în redingotă, cu
un guler țipător de înalt, cu mustățile foarte unse.
—  Bine  c-ai  venit,  zise  Aglae,  că  e  încurcată  rău.  N-am
găsit nici un ban, numai mărunțiș.
— Ce vorbești?! se prefăcu Stănică uimit. |i-am spus eu că
lucra  el  ceva.
—  Alții  să  tragă  foloasele  și  eu  să  cheltuiesc?  Cine-l
înmormântează, mă rog?
— Dumneata, firește!
—Eu?!  se  scandaliză  Aglae.  Cu  ce?  Cu  câteva  mii  de
franci, cât mi-a lăsat el? Să-l îngroape Otilia, tot spunea că
e papa al ei.
—  Să  fim  calmi,  mamă-soacră,  recomandă  Stănică.  E
obligată  moralmente  și  e  chiar  interesată  să  facă  onorurile
înmormântării ruda cea mai apropiată care moștenește, în speță,
dumneata.
— De ce eu? zise nedumerită Aglae.
— Fiindcă dumneata iei tot, casa de alături, casa din Știrbey-
vodă, pe care n-a vândut-o și tot ce n-a mai vândut. Asta puțin
lucru este? Bani, dacă au fost, i-o fi împărțit el din viață, nu
poți să faci nimic, dar ți-a rămas fondul.
Aglae  se  îmblânzi:
— Dar dacă a lăsat vreun testament pentru Otilia? bănui ea.
— Aici e aici, dar nu cred. În casă ai găsit ceva? Nu. Moș
Costache nu era un om să meargă pe la tribunale, avocați și
altele de-astea. Dacă ar fi făcut testament, ar ști ori Otilia, ori
Pascalopol.
— Du-te și întreab-o tu, recomandă Aglae.
Stănică  merse  imediat  și  o  găsi  pe  Otilia  organizându-și
propria îmbrăcăminte de circumstanță.
—  Otilio,  zise  solemn  Stănică,  încercând  s-o  sărute  pe
amândoi obrajii, iau parte la nenorocirea care te-a lovit și te
rog să vezi în mine un tată, un frate scump, un prieten, ce vrei.
Interesele tale sunt și ale mele. Știu că tu ești prea adâncită în
463
G. Călinescu
durerea ta ca să te gândești și la lucruri mai pozitive, dar lasă-mă
pe mine, ca avocat, să te pilotez. Te tulbur numai cu o întrebare:
|i-a  lăsat  moș  Costache  vreun  act,  vreun,  ca  să  zic  așa,
testament?
— Nu mi-a lăsat nimic, zise plictisită Otilia, lasă-mă acuma.
Nu mi-a lăsat, și nici nu știu c-ar fi făcut vreun testament. Mie
nu-mi trebuie absolut nimic.
— Pianul e al tău, în orice caz, își dădu în petic Stănică,
trebuie să-l revendici.
— Lasă-mă, te rog.
— Te las, te las, respect marile dureri!
Întors, Stănică găsi pe Aglae distribuind banii din săculeț
în grupuri.
— Mamă-soacră, te conjur, sunt lefter, avansează-mi și mie
câțiva sutari, sunt lefter! și puse mâna pe un morman de piese.
— Ai  răbdare,  Stănică,  ce  Dumnezeu,  săriți  toți  așa?  Toți
banii ăștia se duc pe înmormântare. Doar n-o să-l îngrop ca pe
un cerșetor. Ne râde lumea.
— Te-aprob, mamă, o lăudă Stănică, fără să mai înapoieze
banii, îți organizez eu ceva feeric.
— Ce-a spus Otilia? se informă Aglae.
— N-are nici un testament, și eu o cred, fiindcă bătrânului
îi era frică să lase banul din mână. Eu mă mir că nu s-au găsit
bani în casă.
— Și mie mi se pare curios!
—  Foarte  curios!  se  prefăcu  Stănică  a  medita.  Aici  e  un
mister mare. Odată și odată am să-i dau eu de rost. Să vedeți
că  Stănică  e  și  detectiv.
— Mai bine ai vedea ce e cu testamentul, dacă e sau nu.
Dacă a lăsat averea la alții, ăia să-l îngroape.
—  Numai  Pascalopol  știe  precis.  Mă  duc  după-masă  nu-
maidecât să-l întreb.
Stănică  se  duse  într-adevăr  la  Pascalopol,  care  află  cu
surprindere moartea lui moș Costache și nu îndrăzni să întrebe
dacă  s-a  găsit  ori  nu  bani  sub  saltea,  ca  să  nu  se  divulge.
Confirmă inexistența testamentului:
464
Enigma Otiliei
— Costache n-a lăsat nici un testament, e lucru sigur. A tot
amânat de azi pe mâine, așa că, din nefericire, Otilia rămâne
fără  nimic.
—  Păcat,  regretă  Stănică,  fata  asta  merită  mai  mult.  L-a
iubit pe moș Costache cum nu se mai poate mai mult. Dar o să
avem noi grijă de ea, ce Dumnezeu, o iau sub protecția mea.
— Nu cred c-are să aibă nevoie, observă ironic Pascalopol.
„Cred  și  eu  că  n-are  nevoie,  își  zise  Stănică,  coborând
scările, acum e liberă să-și facă de cap. Trăiește cu Felix.“
Când Pascalopol veni să vadă pe Otilia și pe ceilalți, Aglae
se  plânse  că  nu  e  înlesnită  și  n-are  bani  suficienți  pentru
înmormântare.  Moșierul  scoase  numaidecât  o  hârtie  pe  care
Aglae o luă fără nici o jenă, dar întrebă:
— N-ai găsit nimic în casă?
— Nimic, afară de niște mărunțiș.
Pascalopol, după o scurtă meditație, explică faptul:
— Probabil că n-avea bani în casă.
Făcuse așa dinadins, fiindcă se temea că, sporind bănuielile,
ar fi putut să le îndrepte toate asupra lui Felix sau a Otiliei. În
sinea lui era foarte nedumerit de dispariția pachetului de hârtii.
Otilia povesti față de toți că bătrânul îi vorbise de niște ochi.
Pascalopol și-aduse aminte și el de același lucru, dar tăcu.
— V-am spus eu că e mister mare, repetă Stănică, dar nu
mă las până nu-l descopăr.
Aglae voia să cheltuiască puțin, dar să satisfacă onoarea
familiei, care ședea toată în numărul de preoți și de trăsuri.
Se mulțumiră, în materie de cler, cu părintele stavrofor și cu
popa |uică. În privința trăsurilor, închiriară zece și obținură
zece  împrumut  prin  Stănică,  de  la  numeroasa  familie  a
acestuia.  Pascalopol  însuși  trimise  pe  a  lui  și  veni  și  el  cu
alta. Cele peste douăzeci de vehicule, printre care și cupeuri,
înșirate pe strada de obicei cam pustie, fură de un admirabil
efect. Două scuturi negre așezate în poartă purtau inițialele
lui moș Costache.
—Dar ce e aici, maică? întreba o bătrână pe Marina.
— Ia, mort! crezu Marina că explică.
465
G. Călinescu
— Tânăr sau bătrân?
— D-apoi cine mai știe? Peste șaizeci de ani.
Bătrână dădu din cap:
— Tânăr, vai de mine, ce-a avut?
— Boala morții, răspunse plictisită Marina și se duse după
preoții care tocmai veneau.
Popa |uică era mai supărat ca oricând de uneltirile necuratului,
asupra căruia țuica nu avusese un efect satisfăcător.
— Toți suntem muritori, tăiculiță, fu consolația lui.
Văzând-o pe Aurica și uitând unde se află, îi strigă tare:
— Ce-ai făcut, găinușo, cu ovreiul, îl botezăm?
Aurica se făcu roșie:
— Nu știu ce ovrei, părinte, poate greșești.
— Se poate, porumbița taichii, răspunse din fericire popa
|uică, că sunt bătrân și mă omoară junghiurile. Ca mâine o să
mă duceți și pe mine.
Cum Aglae comandă și muzica militară, plecarea definitivă
de la domiciliul său a lui moș Costache fu impunătoare. Vecinii
arătară  gelozie:
— Frumoasă înmormântare. Știu c-a avut trăsuri și vreme
frumoasă. Bogații și când mor au noroc.
Aglae fu încântată de lumea numeroasă care asistă, fiindcă
toate rubedeniile lui Stănică, chiar cele mai bogate, care nici
nu-l cunoșteau pe bătrân, veniră măcar pentru câteva minute,
din disciplină familială. Asta îi dădu consolațiune și sentimentul
intim că și-a făcut datoria. Dete și o masă comemorativă, la
care  fu  rugat  să  rămână  și  Pascalopol.  Părintele  făcu  elogiul
bătrânului,  declarând  că  e  liniștit  în  privința  destinului  său
duhovnicesc, de vreme ce l-a văzut așa de bine dispus, înainte
de  a  muri,  spre  cele  bisericești.  Cât  despre  moarte,  ea  e  în
voința nepătrunsă a Celui-de-sus și nu se cade să-l supărăm,
arătând  o  durere  afară  din  cale,  dovedind  nepătrunderea
rosturilor lumii. Căci Dumnezeu a dat ca trupul să se risipească
întru cele dintru care s-a alcătuit, iar sufletul să se mute acolo
de unde va fi luat la învierea cea de obște. Cel mai pătruns de
evlavie se arătă Stănică. Atunci când părintele, înainte de a se
466
Enigma Otiliei
atinge  de  paharul  de  vin,  se  închină,  își  făcu  și  el  cruce.
Mâncară ca și altă dată, cu aceeași lăcomie, dar cu demnitate.
Numai popa |uică își dădu în petic:
— Trupul îl ia pământul și sufletul îl ia tartorul!
— Cuvioase! îi reproșă părintele.
— Domnul! închină paharul popa |uică, neînțelegând.
După oarecare codire, popa |uică întrebă pe Pascalopol,
pe care-l contemplase îndelung:
— Tăiculiță, dumneata ești doftor?
— Nu, părinte. De ce?
— Credeam că ești doftor, fiule, să te-ntreb ce să fac eu cu
reumatismele astea care nu mă mai lasă.
— Salicilat, fu de părere moșierul, și băi de pucioasă.
— Oare? se miră bătrânul.
— Dă cu gaz, opină Aglae.
— D-apăi c-am dat, arză-l-ar focul și de gaz, și tot mă-mpunge
încornoratul!
— Am auzit că e bun camforul cu alcool, zise Olimpia.
—  Ce  e  aia,  bogheano?  întrebă  popa  |uică,  ale  cărui
cunoștințe farmaceutice erau foarte reduse.
—  Îți  dă  de  la  farmacie;  e  ca  o  bucată  de  zahăr,  care  se
evaporează dacă n-o ții într-o pungă cu boabe de piper.
— Ptiu, bată-l gheena! se cruci popa |uică.
Părintele arătă o supărare cu totul formală, după obicei.
— Doamne, cuvioase, nu mai pomeni de cele rele, tocmai
acum la praznicul unui răposat.
Apoi părintele crezu de datoria lui să se ocupe și de Otilia,
adresându-se  însă  din  respect,  pentru  presupusa  durere,
celorlalți:
— Dar domnișoara, fiica răposatului, c-am uitat cum îi zice...
—  Otilia.
— Așa. Dar domnișoara Otilia ce-o să facă acum? O să-i
fie  urât  fără  părintele  dumisale.  Să  fii  tare  cu  sufletul,  fiică,
cum am văzut pe multe din sexul dumitale. Cel puțin dumneata
rămâi cu rosturi, fiindcă știu că răposatul avea stare și nu te
avea decât pe dumneata.
467
G. Călinescu
Toți lăsară capul în jos, din felurite motive, și Aglae nu mai
îndrăzni să afirme că Otilia nu era fata lui Costache. Preotul,
luând tăcerea drept întristare, zise:
— Tinerețea învinge toate. Nu mă îndoiesc că vei găsi la
mătușa  dumitale  și  la  toate  rudele  mângâierea  de  care  are
trebuință cel orfan.
La aceste vorbe impresionante nu plânse Otilia, care privea
mereu în farfuria din care nu lua nimic, ci Aurica, spre surprinderea
tuturor. Otilia putu crede că, înduioșată de soarta ei, pe care o
socotea  dureroasă,  Aurica  compătimea.  În  realitate  Aurica
plângea pentru propria ei condiție, deoarece vorbele părintelui
îi trezise ideea că e ca și orfană pe lume, „fără nici un sprijin“.
Stănică  își  făcu  violență,  stăpânind  o  durere  pe  care  n-o
avusese o clipă.
— Ce-a fost a fost, declară el, morții din groapă nu se mai
scoală.  Să-i  venerăm  și  să  avem  ochii  ațintiți  spre  noua
generație care se ridică.
— Cuvinte înțelepte! Drept ai grăit! aprobă părintele.
Apoi părintele văzu pe Felix și întrebă:
— Dar tânărul cine este, vreo rudă? Ce studiază?
— E student în medicină, răspunse Aglae, ne vine cam rudă.
I-a fost Costache tutor cât a fost minor.
— Bravo, bravo, zise preotul, și eu am un băiat, pe care, de
nu l-oi da la școala militară, îl dau la medicină.
Stănică  nu  se  putu  stăpâni  de  a  nu  face  mizerii  morale
părintelui, deși își păstra aerul smerit.
—De ce, sfinția-ta, ca preot, să-l dai la armată, la medicină,
în loc să-l faci tot preot?
Părintele răspunse cu foarte mult simț pozitiv:
—  Și  pentru  preoție  ca  și  pentru  orice  meserie  trebuie
chemare. Iar fiu-meu nu mi se pare că e bun de preot. Atunci
eu sunt dator să-l pun acolo unde poate fi folositor țării. Însă cu
ce trăiește tânărul, dacă e orfan, are funcție?
— Nu. Are ceva avere de la părinți!
— Frumos, frumos. E foarte cuminte când părinții se îngrijesc
de copiii lor, ca să nu rămână pe drumuri să cerșească pe la
468
Enigma Otiliei
ușile  altora.  Iată,  răposatul  s-a  îngrijit  și  a  lăsat  domnișoarei
avere frumoasă, case bune.
Toți  lăsară  din  nou  capul  în  jos.  Otilia  se  scuză  că  nu  se
simte bine și se ridică să plece. Pascalopol îi ceru învoirea să-i
spună ceva și o urmă afară.
— Cine e domnul? întrebă iarăși preotul, nedându-și seama
de repetatele lui gafe. Un unchi, desigur!
— E unchi! Unchi bun! declară Stănică cu clipiri ironice
în ochi.
Pascalopol comunicase Otiliei că poate dispune de banii
de la bancă și o sfătuia să uzeze cu prudență și să nu plece
numaidecât din casa lui moș Costache, spre a nu trezi bănuieli.
—  Asta  am  vrut  să-ți  spun,  deocamdată,  încheie  el.  Știi
sentimentele mele față de dumneata. Dacă nu altceva, poate
să-ți fiu oricând un prieten mai în vârstă, un părinte lipsit de
pedanterie.  Când  trăia  Costache,  te-am  invitat  la  mine,  fără
nici o jenă. Acum n-aș mai putea face asta, fără voia dumitale.
Prejudecăți eu n-am, și nici dumneata n-ar trebui să ai, ca fată
modernă. Sunt lipsit de orice ocupație și aș fi vesel să-ți țiu de
urât, să te ocrotesc. Ești liberă, ai bani, nu-mi datorezi nimic.
Vei  face  dar  cum  vei  găsi  de  cuviință.  Dar  să  știi  că  vechiul
dumitale prieten ține la dumneata ca întotdeauna și te va primi
cu brațele deschise oricând și în orice condiții. Fericirea va fi
numai a mea.
Pascalopol  sărută  mâna  Otiliei  și-i  făcu  un  mic  salut
prietenesc cu mâna.
— E simpatică nepoata dumitale, zise părintele lui Pascalopol,
de treabă fată. Îmi pare foarte rău de întâmplare.
— Ce nepoată? întrebă moșierul, neînțelegând.
— Domnișoara Otilia!
— Da, da! se-ncurcă Pascalopol.
— Dar, urmă părintele, nu-nțeleg ce fel de unchi ești. Fratele
dumneaei parcă nu ești, atunci din ce parte?
— Dinspre mamă, spuse repede Aglae, și, ca să schimbe
vorba, propuse preotului curios să vină într-o zi să facă sfeștanie
și în casa ei, deoarece pretindea că de la o vreme nu prea-i
merge bine. Bănuia că sunt de vină gurile rele.
469
G. Călinescu
— Nu, tăiculiță, fu de părere popa |uică, toate relele omului
vin  numai  de  la  diavol.  El  e  pricina  a  toată  neputința  și
vrăjmășia. Să mă chemi pe mine să-ți citesc blestemele Marelui
Vasile,  să  vezi  cum  folosește.  Maică,  maică,  fuge  dracul
sfârâind, și lăsând fum și miros de pucioasă îndărăt, cum zici
că  e  doftoria  aia.  De  apa  sfințită  plesnește  împielițatul.  Iau
colea  busuiocul  și-l  vâr  în  agheasmă  și-l  ard  cu  ea  de-i  iese
sufletul, maica ploii lui.
—  Cuvioase,  se  rugă  iar  părintele,  priveghează  la  cele
ce spui.
—  Lasă,  taică,  să  învăț  pe  aceste  fiice  cum  se  izgonește
răul de la casă; și zic așa: „Blestemu-te pre tine, începătorul
răutăților  și  al  hulei,  începătorul  împotrivirii,  și  izvoditorul
vicleniei; blestemu-te pre tine, cel lepădat din puterea luminii
cei de sus și surpat jos întru întunericul adâncului pentru înălțare;
blestemu-te pre tine și pre toată puterea cea căzută următoare
voii  tale;  blestemu-te  pre  tine,  duh  necurat  cu  Dumnezeu
Savaot, și cu toată oastea îngerilor lui Dumnezeu, cu Adonai,
cu Eloi, Dumnezeu cel atotputernic; ieși și te depărtează de la
robul lui Dumnezeu, carele prin cuvânt toate le-a zidit“.
Văzând  că  bătrânul  e  cam  amețit,  părintele  se  ridică  de
pe scaun:
— Hai să mergem, cuvioase, că e târziu și lumea e mâhnită,
ca după întâmplări de acestea.
Popa |uică bău restul de vin din pahar și se porni cu regret
spre ușă. Acolo se opri și spuse din nou Aurichii:
—  Când  vei  aduce  la  dreapta  cale  a  credinței  pe  ovrei,
vino, fiică, cu el să te sfințesc cu sfânta taină a cununiei.
— Ce tot spune? întrebă Aglae, intrigată de misterioasele
lui vorbe.
—  Nimic,  mamă,  așa  vorbește  el,  nu  știi  că  e  bătrân  și
glumește?
Câteva zile Aglae nu mai călcă prin casa lui moș Costache,
iar Felix și Otilia își continuară existența, ca și cum nimic nu
s-ar  fi  întâmplat.  Apoi  Aglae  puse  o  femeie  să  curățe  casa,
spălă pe jos, dădu afară toate lucrurile. O parte le luă la ea,
altele le vârî înapoi, îngrămădindu-le într-o odaie.
470
Enigma Otiliei
— Cu pianul ăsta ce faci? întrebă ea pe Otilia. Otilia ridică
din umeri. Aglae se purta deferent, dar rece, ca față de un chiriaș
care e pe cale să se mute. Într-o zi întrebă iarăși pe Otilia:
— Tu ce faci? ca să știu! Poți să stai acum cât vrei, dar să știi
că eu la primăvară repar puțin și închiriez casa. Nici nu e de
tine odaia de sus. Mă mir de ce nu-ți iei în oraș o odaie mobilată!
Din toate cuvintele Aglaei rezulta că Otilia era socotită ca
o străină tolerată. Otilia nu se aștepta la alte purtări din partea
Aglaei  și  știa  că  nu  trebuie  să  fie  îngrijorată  de  viitor.  Ar  fi
putut pleca oricând, însă ascultase sfatul lui Pascalopol și un
instinct  de  inerție.  Îi  era  greu  să-l  părăsească  pe  Felix,  cu  el
împreună  avea  sentimentul  că  nimic  nu  s-a  schimbat.  Felix,
de asemeni, nu se hotăra să plece, de teamă să nu se despartă
de Otilia, și nu îndrăznea nici s-o mai întrebe asupra intențiilor
ei. Aștepta miracolul ca ea să deschidă gura. Lui Felix, Aglae
îi făcu, ispititoare, o propunere:
— Dumneata, cum ești singur, ai nevoie de-o familie, altfel
e greu. Ce plăteai lui Costache, poți să-mi dai mie și stai la noi
sau, dacă vrei, rămâi acolo, unde nu te supără nimeni și poți să
faci  ce  poftești.
— Am să mă gândesc, zise Felix prudent, e posibil să fac
serviciul  militar.
Otilia se hotărî să ducă provizoriu pianul la o prietenă; nu
din simț de proprietate, ci fiindcă fusese al mamei sale. O rugă
pe Marina să-i găsească un camion. Marina, care era un fel de
post telegrafic de interceptare, comunică intenția în casa Aglaei.
Aglae nu protestă:
—Să și-l-ia, e al ei!
Aurica  începu  să  plângă.  Declară  că  pe  ea  a  neglijat-o
toată viața, că n-a avut o fericire în viață, că o fată fără pian,
în ziua de azi, nu se poate mărita. Mai curios era că nici nu
știa  să  cânte.
— Dragă, zise agasată Aglae, pianul nu pot s-o împiedic să
și-l ia. E prea de tot. Trebuie să-și câștige și ea o pâine cu el.
Marina  destăinui  Otiliei  cele  petrecute  dincolo,  și  Otilia
renunță să mai mute pianul.
471
G. Călinescu
— Uite, arătă ea instrumentul Aurichii, ți-l dau ție, dacă vrei.
Aurica holbă ochii de surpriză, o sărută zgomotos pe Otilia
pe amândoi obrajii și-i mărturisi patetic:
— Totdeauna te-am iubit pe tine, că ai fost sinceră, și n-am
aprobat-o pe mama. Sper că n-ai să ne părăsești, cel puțin așa
curând.  Te  fericesc,  în  fond,  că  ești  liberă  și  poți  să  faci  ce
vrei. Dacă n-aveam eu familia pe cap, azi eram fericită.
Stănică  nu  spuse  nimic  Olimpiei  de  banii  smulși  de  la
bătrân.  Toate  temerile  lui  moș  Costache  trecuseră  asupra  sa.
|inea  banii  sub  cămașă,  pe  piele,  nu  fără  primejdie,  fiindcă
Olimpia se uita foarte scrutător:
— Dar ce-ai tu acolo, Stănică, de-ți stă cămașa așa umflată?
—  Nimic,  ce  să  am,  a  ieșit  ea  așa!  și  Stănică  își  încheia
strâns surtucul.
De când avea bani, din care nu cheltuia nimic deocamdată,
Olimpia  îl  plictisea,  iar  când  Olimpia  începu  să-i  tot  pună
întrebări, care i se păreau, pe drept sau pe nedrept, indiscrete,
o urî de-a binelea. Căută un pretext să se scape de ea. Începu
s-o certe:
— Madam, te rog să nu mă spionezi. Eu sunt avocat, sunt
mai mult ca un duhovnic. Cine-mi încredințează un secret îl
înmormântează în mine. Pricepi? Mie mi se încredințează acte,
acte, madam, de care depinde onoarea indivizilor, averea lor.
Dacă  dumneata  umbli  prin  hârtiile  mele  și  arunci,  Doamne
ferește, una pe foc, ai nenorocit un client și m-ai nenorocit și
pe mine. În lucrurile mele să nu umbli absolut deloc. Îți interzic
formal.  De  altfel  trebuie  să  fac  imposibilul  să-mi  găsesc  un
birou, ca să lucrez în liniște.
Ca  să  simuleze  lipsa  de  bani,  Stănică  se  făcu  că  cere
împrumut Aglaei o sută de lei, se mulțumi cu jumătate, minți
că a mai căpătat din altă parte și-și luă cu chirie două odăi,
prin jurul Cișmigiului, mobilându-le, și punând afară o firmă
aurită: Stănică Rațiu, avocat. Absenta tot mai des de acasă și,
foarte adesea, lipsea chiar noaptea. Felix îl zări o dată la braț
cu Georgeta, foarte radios.
Într-o noapte, Stănică veni acasă târziu de tot și, cam ațâțat
de băutură, intră în dormitor cu o idee fixă, de mult nutrită, și
472
Enigma Otiliei
cu  dorințe  conjugale.  Olimpia  dormea,  horcăind  ușor,  cu
plapuma  pe  jumătate  căzută.  Stănică  se  așeză  pe  marginea
patului și o bătu posesiv cu palma pe umărul gras. Olimpia
sări în sus.
— Ce-nseamnă asta, de mă sperii în toiul nopții?
— Femeie scumpă! declamă Stănică. Olimpia se întoarse
pe partea cealaltă și căută să adoarmă din nou.
—  În  definitiv,  zise  Stănică,  încercând  s-o  ia  în  brațe,  tu
ești tovarășa mea, tu ești prima mea dragoste.
— Dar ce ai, mă rog, în noaptea asta? Ai chef de vorbă?
— Sunt un soț iubitor, sentimental, îndulci Stănică glasul,
încercând să sărute pe Olimpia.
— Fugi de-aici, ești nebun? Lasă-mă să dorm!
Stănică se-nfurie:
—  Ascultă,  madam,  scopul  căsătoriei  este  procreația,  și
când  o  femeie  nu  procreează,  decade  din  drepturile  ei.  De
vreme ce nu-mi dai o familie, nu mă faci util patriei, mă lași
să mă pierd în negura uitării, fără urmași, care să-mi poarte
numele, nu mai ești, de fapt, soția mea. Eu sunt un sentimental,
un om bun; mi-am zis că poate ești în neputința fiziologică
de a-mi da un fiu, și cum ai făcut tot ce-ai fost în stare, născând
un copil neviabil, am fost învins de caritate, de amorul spiritual
pentru tine, de amorul steril. Dar văd că nu e așa. Dumneata
ești încă capabilă de a da fii și te sustragi îndatoririlor morale
față de societate. Sunt sigur că ai recurs și la droguri, ca să
distrugi  sforțările  mele  pentru  crearea  unei  familii.  Din
momentul acesta, mi s-a luat de pe ochi o perdea, văd limpede
și  înfrâng  sentimentalismul.  Nemaifiind  soția  mea  de  facto,
voi face ca, în curând, să nu mai fi nici de jure.
Zicând acestea, Stănică ieși pe ușă, trântind-o. Olimpia,
încă somnoroasă, și neînțelegând bine ce urmărește Stăni-
că, își închipui că bate câmpii, ca de obicei, căscă leneșă
și adormi adânc. A doua zi nu-l văzu pe Stănică și se miră.
Acesta  nu  veni  nici  la  masa  de  prânz,  nici  seara,  nici
noaptea, nici două zile consecutive. Olimpia, îngrijorată,
alergă la Aglae și se întrebă dacă nu i s-a întâmplat ceva
473
G. Călinescu
lui Stănică, plecând cu chef de acasă. Dar Aurica, în turneul
ei  zilnic,  îl  văzuse  chiar  cu  o  oră  mai  înainte.  Niciodată
Stănică nu se supărase cu atâta obstinație. Olimpia își zise
însă  că  o  să-i  treacă  și  așteptă  iarăși,  câteva  zile,  fără  ca
Stănică să apară. Atunci, îngrijorată de atâta nebunie, cum
o socotea ea, descoperi cealaltă locuință a lui Stănică și-l
prinse acolo:
—  Ce  este  asta,  Stănică?  Glumă  e  asta,  să  lipsești  atâta
vreme de acasă?
Stănică luă un aer solemn:
—  Doamnă,  v-am  spus  că  în  urma  încetării  de  fapt  a
conviețuirii noastre, prin însăși voința dumitale, am luat măsuri
să ne despărțim legal.
— Se vede că te-a amețit cineva. Haide acasă și nu te mai
maimuțări  așa.
Stănică  nu  se  îmblânzi,  în  ruptul  capului,  și  Olimpia  se
întoarse, plângând, la Aglae:
— E nebun? zise Aglae, supărată. N-are ce mânca și face
pe independentul? Ori a dat de bani?
De la Stănică veni un fel de scrisoare-notificare, în tonul
acesta:
„Stimată  doamnă,
Vă  comunic  și  în  scris  ceea  ce  v-am  notificat  prin  viu
grai,  că  orice  legături  între  noi  au  încetat,  urmând  ca  să
recurgem  la  despărțirea  legală.  Motivul  este  imposibilitatea
în care mă aflu de a avea copii, care să-mi păstreze numele,
imposibilitatea,  probabil  fiziologică,  întrucât  un  copil  s-a
născut neviabil, agravată și de rea-voință și dovezi jignitoare
de  repulsie  față  de  mine.  De  altfel,  vă  aflați  și  în  culpa  de
neurmare  a  soțului  în  domiciliul  conjugal,  întrucât  acest
domiciliu  se  află  de  mult  în  strada...  etc.  Este  în  interesul
dumitale  să  tranșăm  această  chestiune,  fără  zgomot,  prin
consimțământul ambelor părți.
Vă salut cu mult respect,
Stănică  Rațiu“
474
Enigma Otiliei
— N-am avut noroc cu copiii și pace! se căină Aglae. Am
să mă duc să-i dau una, să mă țină minte. Supărarea are și ea
marginile ei. Să zic că i-ai făcut ceva. Bine! Oamenii se ceartă
și se-mpacă. De ce nu l-ai luat și tu mai cu binișorul?
— Dar, mamă, zise Olimpia, plângând cu multă abundență
de secreții nazale, dar nu i-am zis nici pis, pentru numele lui
Dumnezeu,  asta  pică  așa,  din  senin.  Nu  m-am  certat  cu  el
aproape niciodată. Să știi că are pe cineva și caută pricină de
despărțire. Sunt rudele lui care-l tot îndeamnă să facă o căsătorie
mai bogată. Doar i-ai văzut! Toți cu trăsuri, cu diamante.
Aglae se duse la Stănică:
— I-ascultă, omule! ce te-a apucat? Ne râde lumea! N-am
eu  destulă  supărare,  de  la  o  vreme  încoace,  cu  Simion,  cu
Titi,  cu  Costache,  mi-a  mai  venit  și  asta  pe  cap?  Ce-ai  cu
fata? spune-mi!
— Am explicat tot ce era de explicat!
—  Fleacuri!  Dacă  Olimpia  ți-a  spus  ceva,  ori  ți-a  făcut
vreo supărare, spune-mi să știu și eu, să știe și ea. Oamenii
uită, nu se dușmănesc așa, fără sfârșit. Ce fel de recunoștință
e asta? Te-am ținut aproape numai eu, atâta vreme, ți-am dat
de mâncare și bani de buzunar, ți-am dat casă, ți-am dat tot
ce-ai  vrut,  mai  mult  decât  copilului  meu,  fiindcă  n-ai  avut
nici o meserie. Acum, fiindcă ai dat poate de bani, îmi plătești
cu mofturi?
Stănică luă o atitudine demnă:
— Doamnă, nimeni mai mult ca mine nu cultivă recunoștința.
Știu tot ce-ați făcut pentru mine și nu tăgăduiesc nimic, în mine
se dă o luptă dureroasă între sentiment și datorie. Sentimentul
îmi dă brânci către aceea care a fost soția mea și către dumneata
care  mi-ai  fost  ca  și  o  mamă,  iar  datoria  către  societate  mă
îndeamnă să caut fericirea paternității, de care sunt privat de la
moartea lui Relu. Îți voi păstra recunoștință eternă, iar Olimpiei
respectul ce datoresc unei femei care mi-a fost scumpă. Dar nu
insista, nu căuta să te folosești de slăbiciunea mea. Dumneata
însăți ar trebui să mă încurajezi să fac ce fac.
Aglae  se  exasperă:
475
G. Călinescu
—Eu să te îndemn să lași pe Olimpia, după ce te-am luat
zdrențăros?!
— Doamnă! protestă cu dignitate Stănică.
— Banditule!
Aglae și Olimpia consultară un avocat. Acesta le vorbi așa:
—  Fără  îndoială  că  doamna  e  aceea  care  are  dreptate  și
soțul  caută  numai  pricini  de  divorț.  Motivele  invocate  sunt
neserioase, în speță, fiindcă nu se pot controla. Dar ce puteți
obține? Cel mult divorțul să se pronunțe în favoarea dumnea-
voastră, căci altă cale nu e. Nu puteți trăi cu un om hotărât să
divorțeze, care vă va căuta mereu pricini de ceartă. Așa că în
loc de a vă mai expune unor confruntări penibile, e mai bine
să consimțiți. Altă cale, omenește, nu văd.
Bunul-simț al avocatului era evident, și Olimpia se decise
să  divorțeze.  Bucuria  lui  Stănică  fu  așa  de  mare,  încât,
înduioșat, ceru învoirea să-și ia o ultimă oară adio de la acelea
care-i fuseseră mamă și scumpă soție. I se răspunse că va fi
aruncat pe ușă afară, cu sergentul, ceea ce îi dădu sentimentul
că e o victimă.
Stănică  se  îmbrăcă  din  ce  în  ce  mai  luxos  și,  cerând
deocamdată o trăsură de la rudele sale, trecu mândru de câteva
ori pe strada Antim.
Felix așteptă ca Otilia să spună ceva, dar fata tăcea ca și
mai înainte. I se păru nedelicat să mai deschidă vorba, acum
când doliul era încă proaspăt. Fata ședea încuiată în odaie și
părea că se plictisește. Îi era silă să iasă în oraș, îmbrăcată în
negru, iar să iasă altfel o împiedica superstiția că făcea un rău.
Se dăduse jos o dată, să încerce pianul, dar la prima notă se
înspăimântă de ecoul gol, închise capacul și renunță. Acum își
cercetă, stând în mijlocul canapelei, toate nimicurile din odaie
și  făcea  mormane,  pe  categorii.  Intră  odată  la  Felix,  cu  o
fotografie a ei, făcută la Paris:
— Asta ai văzut-o?
— Nu! E foarte reușită.
— |i-o dau ție!
Felix stătu o clipă nedumerit, înfricoșat să mulțumească.
476
Enigma Otiliei
— Pentru ce mi-o dai? stărui el.
— Așa... credeam că ții să ai fotografia mea.
— O fotografie se dă cuiva de care te desparți, ca amintire!
Otilia își lăsă mâinile subțiri peste umerii lui Felix:
— Nu, nu, nu ți-am dat-o pentru despărțire. Mi-a venit așa
să ți-o dau!
Felix îi sărută mâna ajunsă în dreptul gurii și Otilia îl atinse
ușor cu buzele pe obraz. Tânărul se întoarse și apucă de mâini
pe fată, într-un gest mai viu. Aceasta se apără blând:
— Felix, e păcat acum, să fim cuminți. Mai bine spune-mi
ce  făceai  aici?
Felix  îi  arătă  groasele  tratate.  Otilia  se  uită  în  unul,
răsfoindu-l cu degetele ei subțiri, și zise:
— Trebuie că muncești foarte mult!
— Da, vreau cu orice chip să ies bine la examene!
— Și ai să fii mulți ani ocupat așa?
—  Câțiva  ani  și  din  ce  în  ce  mai  mult.  Cu  toate  astea,
adevărata  muncă  productivă,  științifică  nu  va  începe  decât
după ce voi termina studiile. Am de gând să mă specializez,
să devin un nume.
Felix  privi  cu  hotărâre  calmă,  neorgolioasă  pe  Otilia.
Aceasta își trecu degetele prin părul lui:
—  E  foarte  frumos  ceea  ce  faci  tu,  te  admir.  Când  mă
gândesc  că  alții  la  vârsta  ta,  chiar  și  fără  să  aibă  viitorul
asigurat, se țin de petreceri.
—  Dacă  ai  ști,  Otilia,  de  ce  energie  sunt  în  stare,  de  ce
abnegație,  dacă  aș  avea  cui  să  închin  această  forță!  Numai
munca goală nu-mi ajunge, îmi trebuie dragostea.
— Dar dacă eu îți spun: nu te iubesc decât pe tine și, orice
s-ar întâmpla, tu rămâi prietenul meu adevărat, ai putea să-ți
realizezi  idealurile?
— Ce să se întâmple?
— Știu eu? Parcă putem să facem tot ce ne trece prin cap?
— Putem! afirmă dârz Felix.
Otilia îi încurcă părul:
— Poți tu, acolo, în studiul tău, în cariera ta bărbătească,
dar sunt și alte lucruri, care nu se pot, în viață.
477
G. Călinescu
— Ce anume?
Otilia schimbă vorba:
— Câți ani ai tu, Felix, acum? Douăzeci și unu și ceva! Nu?
Felix consimți cu capul. Fata îl strânse, ușor, de gât:
— Tu știi că eu sunt mai bătrână decât tine? Da, ăsta este
tristul adevăr!
— Și ce are a face? Crezi că... asta e o piedică... în...
— Aș! n-am vrut să spun asta! Cât ești de bănuitor! Am spus
doar că sunt bătrână.
— La vârsta asta? Dar ai fizionomia unui copil.
Otilia trecu în fața oglinzii și se contemplă. Observația lui
Felix era întemeiată. Otilia avea fața neschimbată, de totdeauna,
și nu părea mai mult de optsprezece ani.
— Tu nu cunoști viața, Felix, reluă Otilia ideea, pentru o
fată, reușita în viață nu e o chestiune de studiu și de energie.
Admir inteligența și voința ta de bărbat, dar astea nu sunt bune
și pentru o femeie. Rostul femeii este să placă, în afară de asta
nu poate fi fericire!
—  Ai  dreptate,  așa  e,  confirmă  Felix,  ea  trebuie  să  placă
bărbatului energic, ca să-i dea gustul de a lupta.
— Nu știu cui trebuie să placă, știu însă că o femeie ignorată
de bărbat e un monstru. Privește la biata Aurica. Singura noastră
formă de inteligență, mai mult de instinct, e să nu pierdem cei
câțiva ani de existență, vreo zece ani cel mult. Cât crezi tu că
mai  am  de  trăit,  în  înțelesul  adevărat  al  cuvântului?  Cinci,
șase ani! Pe urmă, am să capăt cearcăne la ochi, zbârcituri pe
obraz, o să devin agitată ca Aurica, imposibilă. Când ai venit
tu eram o fetiță, și acum, după atât de scurt timp, sunt bătrână.
Tu nu te pricepi în lucrurile astea, Felix. Voi la douăzeci și unu
de ani sunteți copii, și la treizeci de ani abia vă însurați. Când
voi avea treizeci de ani însă, pentru mine a început declinul.
Pascalopol (nu te supăra că-i pronunț numele) e cam de vârsta
tantei Aglae, și el este elegant și cu suflet tânăr, și te asigur că
place la multe femei, iar Aglae e o babă. Succesul nostru în
viață e o chestiune de viteză, iubite Felix. Ah, ce rău îmi stă
negrul, mă învinețește la față.
478
Enigma Otiliei
Otilia dădu să plece. Dar mai întâi întrebă:
— Tu ești ocupat, nu?
— Ai nevoie de mine? Sunt la dispoziția ta!
— Nu vreau nimic! Te-am întrebat dacă tu ești într-o epocă
de studiu, când trebuie să citești mult, să lucrezi.
— Asta, da! mărturisi Felix.
— Ei, bine, lucrează, e singurul mod de a-mi face plăcere!
Nu uita că mi-ai făgăduit că vei face carieră!
Otilia începu să împartă în dreapta și în stânga lucruri pe
care nu le mai găsea utile (și aproape totul nu-i mai trebuia), și
Aurica avu lotul cel mai mare din această distribuție.
— De ce-ți împarți lucrurile? întrebă Felix.
—  Ce  mai  lucruri!  Rochii  vechi,  sticle  goale  de  parfum,
ilustrate, mănuși, fleacuri de astea... O femeie nu are, propriu-zis,
nimic,  decât  rochiile  de  pe  ea.  Și  astea  încă  trebuie  să  fie  de
ultima modă.
Din pradă luă și Aglae. Purtând mănușile și ciorapii Otiliei,
mândră  de  acest  mic  desfrâu  senil,  nu  înceta  de  a  ocărî  pe
fată, din două puncte de vedere: întâi că cumpăra numai lucruri
scumpe, ca și când ar fi milionară, al doilea că nu e strângătoare
și  aruncă  obiecte  în  bună  stare.  Plictisită  de  doliu,  Otilia,
îngenunchind într-o seară înainte de culcare în pat, se rugă în
gând astfel: „Papa, tu știi bine că eu te iubesc, dar negrul nu-mi
stă  bine.  Tu  m-ai  lăsat  totdeauna  să  mă-mbrac  cum  vreau  și
m-ai apărat de alții, de ce vrei ca acum să-mi fie silă de mine?
Pentru tine n-are nici o însemnătate dacă eu mă-mbrac în alb
sau negru. Și într-un fel, și-ntr-altul tot tristă sunt fără tine.“
Otilia își făcu cruce și se culcă, iar a doua zi aruncă doliul
și umblă după jurnalele de mode.
— Na, zise Aglae, zărind-o pe fereastră, ți-am spus eu că
nu  ține  doliul!  „Papa  în  sus,  papa  în  jos.’’  Toate  numai
maimuțăreli.  Se  vede  că  i-a  dat  Costache  bani  pe  furiș,  că
altfel de unde-ar avea?
În fond Otilia se plictisea și ar fi voit să iasă în oraș însoțită
de cineva. Se temea să nu-l tulbure pe Felix și-l întrebă într-un
chip cu totul vag:
479
G. Călinescu
— Ce de mai citești! Ai să te-mbolnăvești.
Se aștepta ca Felix să răspundă: „Dacă vrei, pot întrerupe
puțin lectura“. Însă Felix confirmă:
— Într-adevăr, am mult de lucru!
— Atunci, zise Otilia, te las să-ți vezi de treabă.
La  masă,  fata  îl  rugă  să-i  vorbească  despre  el,  despre
impresiile  lui  de  la  cursuri,  ceea  ce  Felix  făcea,  cu  oarecare
prudență, nevoind să fie pedant. Dar era grav în pasiune și nu
putea să-și ascundă tulburarea sub frivolități. Otilia îi spuse:
—Tu  ai  o  profunditate  care  sperie  o  fată.  Dacă  ai  ști  ce
proaste suntem noi, fetele!
— Te sperii pe tine?
— Nu pe mine! Sperii pe orice fată, în genere, fiindcă fetele
nu văd departe și n-au cultul măreției, cum scrie în cărți.
— Mă ironizezi!
— Ah, nu! vorbesc de fetele comune, dacă ai urmări să ai
satisfacțiile  mărunte.  Sunt  și  fete  sublime.  Dar  fetele  admiră
pe oamenii ca tine și merg după oameni ca Stănică.
— Mi-e indiferent. Nu voi iubi niciodată o fată seacă. Te
iubesc pe tine, care ești frivolă numai în aparență, dar în fond
ești inteligentă și profundă.
— Sunt și eu ca toate fetele!
Altă dată, Otilia chemă pe Felix lângă ea și-l supuse unui
interogatoriu îmblânzit cu îmbrățișări:
— Felix, stai aici, gândește-te bine, și numai după ce te-ai
gândit bine, atunci să-mi răspunzi. Să presupunem că noi doi
ne-am căsători.
— De ce „să presupunem“?
— Fii serios și ascultă. Când un lucru nu e încă, se presupune.
Ei bine, să presupunem că ne-am căsători, crezi tu că am putea
face asta așa de curând?
— Pentru ce nu?
— Pentru că ești legat de studiile tale, fiindcă nu ești încă
liber să faci ce vrei! Un tânăr ca tine are nevoie de oarecare
libertate,  câtăva  vreme,  ca  să  cunoască  viața.  E  firesc.  Dacă
ne-am căsători acum, peste câțiva ani, când ți-ai face cariera,
te-ai și plictisi de viața de familie.
480
Enigma Otiliei
— Niciodată nu mă voi plictisi de tine!
— N-am zis de mine, am zis de viața de familie. Când vei
fi liber și vei începe să arunci ochii în jurul tău, atunci ai să te
simți  legat.  O  soție,  așa  îmi  închipui,  fiindcă  n-am  nici  o
competență, trebuie să fie totdeauna o ultimă alegere.
— Cauți fel de fel de pricini, fiindcă nu mă iubești. În loc
să-mi spui neted.
— Ba te iubesc. Nu mă-ntrerupe. Și eu, și tu avem nevoie de
puțină zburdălnicie, și-ți spun sincer că o căsătorie numaidecât
mi se pare ceva pedant, paralizant, ceva gen Aurica. Putem să
lungim logodna câțiva ani, și, cum nu putem sta împreună aici,
să ne ia lumea la ochi, mergem la Paris, tu pentru medicina ta,
eu pentru pian, stăm acolo, studențește, până ce ni se va naște
instinctul casnic. Felix dragă, te iubesc, dar vreau să mi se mai
zică domnișoară, e așa de chic, să mi se dea ciocolată etc. Ia
închipuie-ți — „Doamnă! stimată doamnă!“ (Otilia îngroșă vocea,
imitativ) — e oribil.
— Otilia, dar n-avem nevoie să spunem la toată lumea că
suntem  căsătoriți,  mai  ales  în  străinătate,  putem  trăi  ca  niște
adevărați  boemi,  să  ne  facem  de  cap.  Însă  căsătoria  e  un
legământ tainic, care ne dă încredere la amândoi.
— Când nu este încredere firească, n-o poate da căsătoria.
Ai avut cazul celebrului Stănică.
— Dacă nu suntem căsătoriți, continuă Felix, nu putem sta
nici alături unul de altul.
—De ce?
—  Fiindcă...  fiindcă  eu  te  iubesc...  fiindcă  eu  te  iubesc
cum trebuie să iubească orice om normal, se încurcă Felix. Și
nu voi consimți niciodată să nu mă port leal cu viitoarea mea
soție. Tu nu ești Georgeta!
— Nu sunt Georgeta, e sigur, dar iert pe Georgeta!
În  altă  zi,  Otilia  îmbrățișă  iarăși  pe  Felix,  în  chipul  ei
copilăresc, și-l întrebă:
— Felix, gândește-te bine și apoi răspunde-mi. Dacă o fată
ți-ar spune: am gust să cutreier lumea cu tine, să fac cele mai
fantastice  meserii,  să  ajungem  dansatori  în  Mexic,  ți-ai  lăsa,
iubind-o, rosturile tale, ai renunța la cariera ta, la studiile tale?
481
G. Călinescu
Tânărul o privi mirat:
—  E  cineva,  zise  el,  care  să-mi  ceară,  cu  tot  dinadinsul,
așa  ceva?
— Nu, Felix. Am pus și eu o întrebare nebună.
Otilia  risipise  într-atât  lucrurile  ei,  încât  odaia  rămăsese
aproape  goală  și  nu  se  putea  închipui  că  va  mai  putea  sta
mult,  în  astfel  de  condiții.  Își  strânsese  lucrurile  în  două
geamantane și alergă toată ziua prin oraș. Lui Felix îi lămurea
că nu mai voia să stea multă vreme acolo, sub ochii Aglaei,
care avea aerul că o ține de milă. Îl întrebă și pe el ce are de
gând să facă.
— Dar asta, Otilia, depinde de tine. Dacă zici că mă iubești,
atunci tu îmi vei spune ce să fac. Dacă nu...
— Ai dreptate! Te iubesc, nu te îndoi. Voi decide eu ce e
de  făcut.
Afară  era  primăvară  timpurie,  și  zăpezile  se  topiseră
inundând totul. Vrăbiile se lăsau în bandă să culeagă ceea ce
găseau după moină. Un fior de energie trecea prin trupul lui
Felix. Într-o seară de la începutul lui martie, Felix stătu până
târziu, citind. Auzea alături pași în odaie, zgomot de lucruri
mișcate.  Apoi  totul  se  potoli  și  i  se  păru  chiar  că  ghicește
stingerea  lămpii.  Târziu  de  tot,  spre  miezul  nopții,  auzi  o
scârțâitură a ușii de alături, pași ușori de picioare goale care
merseră până în dreptul ușii lui.
— Felix, se auzi glasul șoptit al Otiliei, tu dormi?
— Nu!
— Stinge lampa.
Cu sentimentul unui lucru neașteptat, Felix suflă pe deasupra
sticlei. Ușa se deschise și se-nchise la loc, și în slaba lumină
aruncată de flacăra din sobă tânărul zări pe Otilia, cu picioarele
goale, în cămașa ei lungă de noapte. Părea o păpușă mărită.
Toată convorbirea se urmă mai în șoaptă.
—  Dragă  Felix,  m-am  gândit  foarte  bine,  bine  de  tot.  În
interesul meu și al tău, acum nu ne putem căsători.
Dezolarea  lui  Felix  se  simți  în  întuneric,  în  destinderea
mușchilor. Otilia îl strânse tare de gât, apropiindu-se de el.
482
Enigma Otiliei
— Nu ne putem căsători acum, am zis, dar mai pe urmă,
da. Ca să-ți dau o dovadă că te iubesc, am venit la tine. Putem
fi bărbat și soție și fără binecuvântarea lui popa |uică.
Felix o luă în brațe (era foarte ușoară), o înăbuși în sărutări,
primite fără împotrivire, apoi se așeză pe fotoliu, cu fața la
pieptul  ei:
— Otilia, șopti el, solemn, m-am încredințat. Ceea ce faci
tu acum, numai o fată cu suflet fin putea să facă. Iartă-mă că
am pus la îndoială dragostea ta și bunele tale intenții. Nu, nu
trebuie să mă lași tu să fiu nedelicat. De acum încolo cred că
vei fi odată soția mea și te voi aștepta oricând.
Otilia îl sărută o dată, apăsat, apoi sări în picioare.
— Știi ce? Vreau cel puțin, dacă tu ești atât de leal, să dorm
noaptea asta la tine. Să vad cum e în patul unui băiat.
Se aruncă în patul lui Felix, ghemuindu-și picioarele subțiri
în  poalele  cămășii,  și  tânărul  o  înveli  bine  și  apoi  merse  el
însuși și se-ntinse pe o canapea mică, lângă sobă.
—  Otilia,  șopti  el,  în  chip  de  „noapte  bună“,  sunt  foarte
fericit. Noaptea asta e solemnă în existența mea.
Dimineața Felix se sculă sprinten și privi spre pat. Plapuma
forma  un  cuib  gol.  Tânărul  își  închipui  că  Otilia  a  trecut  în
camera ei, se spălă repede pe față, cântând, se pieptănă și ieși
în geamlâc, să bată la ușa fetei.
— Otilio, Otilio?
Nu răspunse nimeni. Trase clanța și văzu că ușa se deschide.
Înăuntru  nu  era  nimeni,  odaia  aproape  goală,  geamantanele
lipseau.  Felix  alergă  ca  un  nebun  pe  scări,  căută  prin  toate
odăile și o descoperi pe Marina în bucătărie:
— Unde e domnișoara Otilia?
— Păi, nu știi? A plecat din zori, cu trăsura, cu geamantane
cu tot. S-a dus unde-o fi urma ei.
Multă  vreme  Felix  stătu  într-o  prostrație  totală,  apoi,
venindu-și  puțin  în  fire,  simți  nevoia  să  alerge,  colindă
străzile  și  Șoseaua,  și,  în  sfârșit,  se  hotărî  să  meargă  la
Pascalopol.  Acolo  află  că  moșierul  era  plecat  la  Paris  cu
„domnișoara“. Peste două săptămâni primi o carte poștală
ilustrată cu aceste rânduri:
483
G. Călinescu
„Cine a fost în stare de atâta stăpânire, e capabil să învingă
și o dragoste nepotrivită pentru marele lui viitor.
Otilia“
De  atunci  Felix  n-o  mai  văzu  niciodată  pe  Otilia.  Află
numai că se căsătorise cu Pascalopol, pe care-l urî din nou.
Războiul  dădu  lui  Felix,  peste  câțiva  ani,  prilejul  de  a  se
afirma  încă  de  tânăr.  După  încheierea  păcii  fu  aproape
numaidecât profesor universitar, specialist cunoscut, autor de
memorii  și  comunicări  științifice,  colaborator  la  tratate  de
medicină cu profesori francezi. Se căsători într-un chip care
se cheamă strălucit și intră, prin soție, într-un cerc de persoane
influente. Stănică se însură cu Georgeta, cu care nu avu,,fii“,
dar avu protectori asidui, făcu politică; declară că simte „un
ritm  nou“,  fu  chiar  prefect  într-o  scurtă  guvernare,  și  acum
este proprietarul unui blockhaus, pe bulevardul Tache Ionescu.
Unele  gazete  de  șantaj  îl  acuză  că  patronează  tripouri  și
cercuri  de  morfinomani.  Felix  l-a  întâlnit  odată,  și  Stănică,
bătându-l pe umeri familiar, l-a felicitat:
—  Bravo,  știu  că  te-ai  ajuns.  Era  și  de  prevăzut.  Știi  că
Otilia nu mai e cu Pascalopol?
Felix nu îndrăzni să întrebe ce s-a făcut, dar așteptă totul
de la limbuția lui Stănică:
— A divorțat de Pascalopol, după ce l-a tocat, și acum e
prin Spania, prin America, nu știu pe unde, nevasta unui conte,
așa ceva. Și aia s-a ajuns.
Pe Pascalopol, Felix îl întâlni, o dată, în tren, în drum spre
Constanța. Era bătrân de tot, uscat la față, dar tot elegant, și
aproape nu mai semăna cu cel de altădată. Fălcile îi tremurau
când vorbea. Fu Pascalopol acela care recunoscu pe Felix.
— Mă mai cunoști? Eu sunt Pascalopol!
După câteva vorbe banale, moșierul scoase din buzunar o
fotografie  care  înfățișa  o  doamnă  foarte  picantă,  gen  actriță
intreținută, și un bărbat exotic, cu floare la butonieră. Fotografia
era făcută la Buenos Aires.
—  Nu  știi  cine  e?  întrebă  Pascalopol  pe  nedumeritul
Felix.  Otilia!
484
Enigma Otiliei
Speriat, Felix se mai uită o dată. Femeia era frumoasă, cu
linii fine, dar nu era Otilia, nu era fata nebunatică. Un aer de
platitudine feminină stingea totul. Avusese dreptate fata: „noi
nu trăim decât cinci-șase ani!“
— Și... și de ce v-ați despărțit?
— O! pentru nimic. Eram prea bătrân, vedeam că se plictisește,
era o chestiune de umanitate s-o las să-și petreacă liberă anii
cei mai frumoși. S-a căsătorit bine și-mi scrie, uneori. Pe dumneata
te-a iubit foarte mult și mi-a spus chiar că, dacă ar ști că suferi,
nu  s-ar  da  înapoi  de  a  mă  înșela  cu  dumneata.  Mi-a  spus
aceasta... dar n-a făcut-o. A fost o fată delicioasă, dar ciudată.
Pentru mine e o enigmă.
Felix se închise în biroul lui și scoase vechea fotografie pe
care  i-o  dăduse  Otilia.  Ce  deosebire!  Unde  era  Otilia  de
altădată? Nu numai Otilia era o enigmă, ci și destinul însuși.
Dinadins, într-o duminică, o luă pe strada Antim. Prefacerile
nu schimbaseră cu totul caracterul străzii. Casa lui moș Costache
era leproasă, înnegrită. Poarta era ținută cu un lanț, și curtea
toată  năpădită  de  scaieți.  Nu  mai  părea  să  fie  locuită.  Cele
patru ferestre din față, de o înălțime absurdă, înălțau rozetele
lor gotice prăfuite, iar marea ușă gotică avea geamurile plesnite.
Felix își aduse aminte de seara când venise cu valiza în mână
și trăsese de schelălăitorul clopoțel. I se păru că țeasta lucioasă
a  lui  moș  Costache  apare  la  ușă  și  vechile  vorbe  îi  răsunară
limpede la ureche:
„Aici nu stă nimeni!“
485
G. Călinescu
CUPRINS
R E F E R I N | E   I S T O R I C O - L I T E R A R E
Pe autorul Enigmei Otiliei îl obsedează ideea paternității. Literatura
lui se ordonează astfel în jurul acestei scheme universale, căreia un
spirit speculativ ca al lui Călinescu n-a obosit să îi găsească nenumărate
semnificații.  Paternitatea  e,  de  pildă,  expresia  nemijlocită  a  însuși
principiului creator; prin zămislirea de urmași se perpetuează viața și
capătă sens o filozofie a biologicului. Totodată, paternitatea presupune
un întreg sistem etic, al răspunderii conținute în calitatea de tată și în
cea de fiu.(…)
Paternitatea are și expresia ei social-economică. Condițiile nașterii și
ale creșterii îi determină fiecărui individ punctul de pornire în viață;
descendența îl modelează într-un fel socialmente; omul poate moșteni,
sau nu, stare, rang, avere; în statutul lui social se prelungește ceva din
existența  celui  care  l-a  adus  pe  lume.  Ideea  de  paternitate  atinge  și
problemele  esteticii.  Artistul  zămislește,  dar  nu  în  ordine  naturală,  e
părintele operelor sale și se perpetuează prin ele. Reprezintă însă aceasta o
împlinire omenească echivalentă?
OV.  S.  CROHMîLNICEANU,  Literatura  română  între  cele  două
războaie mondiale,  vol. I, Editura Minerva, București, 1972, p. 549
Toate romanele lui G. Călinescu constituie moduri de experimentare
a romanului, indiferent că scopul urmărit conștient de autor poate fi
altul. Cartea nunții repetă Dafnis și Chloe, punând într-o schemă dată
fapte noi. Dar convenția, în loc să fie atenuată, este agravată. Între aceste
fapte  de  viață  contemporană  (meciuri  de  box,  călătorii  cu  trenul,
cinematograf etc.) și schemă este un contrast căutat și atât de mare încât
sugerează îndată caracterul experimental. Ce vom urmări în acest prim
roman călinescian nu va fi adevărul psihologic ori social, deși ambele pot
să  nu  lipsească,  ci  adevărul  unei  estetici,  practicarea  unei  teorii  a
romanului. Orice roman trebuind să fie clasic prin atitudinea față de
realitate, e modern prin decor, care e istoric: aceasta fiind ideea de bază a
lui G. Călinescu, ne vom întâlni în Cartea nunții cu o încercare de a o
ilustra. În Enigma Otiliei, demonstrația vizează balzacianismul. Atât
486
Enigma Otiliei
romanul educației sentimentale, cât și cel social, al rapacității burgheze,
cât, în fine, acela molieresc al avariției sunt posibil balzaciene, cu elemente
însă  din  frații  Goncourt  și  Zola  (observarea  morbidității,  a  biologiei
degradate, ca în Cartea nunții, în episodul cu mătuși ori în Scrinul negru
în descrierea aristocrației ce decade și a bolii Catiei). În Bietul Ioanide și
Scrinul negru, experimentul merge spre epicul pur și spre senzațional.
Lipsa aerului vieții se simte în toate. G. Călinescu devine, mai ales în
ultimele cărți, un colecționar: de artificii, procedee, fapte de stil, documente
artistice, formule narative. Ludicul atinge aici punctul de sus.
Nicolae MANOLESCU, Arca lui Noe. Eseu despre romanul românesc,
vol. 1, Editura Minerva, București, 1980, p. 263-264.
În  Melancolia  lui  Dürer,  celebra  gravură,  G.  Călinescu  remarcă
„privirea  indirectă“  (și  „noroasă“),  pe  care  o  denunță  în  propria-i
adolescență formativă și căreia îi opune dubiile meditației mature, dar
tot prin acea privire a Melancoliei, metamorfozată. E aici un joc de
ipostaze  și  contradicții  scump  nu  numai  poetului  din  G.  Călinescu.
Oricum, privirea indirectă, piezișă, ca atitudine lirică, e o idee profundă
și  plină  de  semnificații.  Mai  cu  seamă  dacă  avem  în  vedere  vocația
fundamentală a lui G. Călinescu, de a considera lumea (în care cuprinde
însăși persoana sa) sub specia comicului, deci abolind melancolia: el se
situează pe sine, un liric în universul integrator, nu ca poet, ci în postură
de  poet.  O  disimulare  piezișă,  ce  determină  acea  mefiență  aproape
generală a criticii față de poezia călinesciană, bănuită de inautenticitate.
Doar că, pe aria întreagă a lirismului călinescian, mimetismul, pastișa,
imitația se revelează ca forme ale posturii, ale disimulării, ale „privirii
indirecte“. Ele nu reflectă o sărăcie, ci o caznă, o impoziție, o deliberare
din adâncime, o estetică ce se manifestă implicit prin elogiul meșteșugului
(virtuozității),  inspirației  luciferiene  (condeiul  arde  „ca  fosforul  lui
Mefistofel“):  „Azi  suflu  meșteșugește  /  În  spuma  grea  diafană,  /  Și
strofa adesea plesnește/Ca sticla venețiană“. Suntem pe calea alexan-
drinismului, manierismului călinescian.
Ce este Enigma Otiliei (1938), dacă nu un roman comic? Dându-ți
impresia unei jucării perfecte, de șuruburi și arcuri, care de la prima
declanșare a mecanismului merge ca un ceasornic, epicul apare aici
prea pur, prea tehnic, fără altă motivație decât gratuitatea sa estetică
prea evidentă; această tehnică pură ca un joc se aplică însă pe un
material realist, instabil ca însăși viața și totuși captat, încorsetat de
recea voluptate a autorului. Stilul a fost redus la funcția comunicării
directe, elementele artistice ale prozei au dispărut — la un scriitor atât
487
G. Călinescu
de bogat în valori imagistice, vădite și în romanul anterior, Cartea
nunții  (1933)  —,  resorturile  psihologice  înseși  rămânând  ascunse
(dar  cu  rezultate  precise)  în  materialitatea  faptică,  schematizată,
esențializată  până  la  caricatură  —  o  caricatură  încă  romantică.
Enigma  Otiliei  nu  te  angajează  afectiv,  nu  te  absoarbe  într-o  altă
realitate, care să anuleze pe a ta proprie, ci te atrage, te amuză, te
farmecă, te subjugă estetic, îți dă o plăcere pur intelectuală, gratuită,
ludică, joc din ce în ce mai plictisitor, mai steril, când e reluat. Comicului
tehnic al romanului adăugându-i-se comicul propriu al eroilor: toți
sunt  personaje  de  comedie  caragialescă,  având  ticurile,  resorturile
mecanice ale eroilor caragialești, numai că — deosebindu-se de autorul
Scrisorii pierdute — humorul călinescian s-a eliberat de veninul satiric,
de cuțitul nemilos al zeflemistului, care avea o atât de vie conștiință a
moravurilor. Caragiale e un nervos și un îndurerat social (nu moral),
în timp ce G. Călinescu e un cinic jovial. Prin faptul că se aplică acelorași
tipuri, aceleiași epoci (cu o diferență poate de o generație și, bineînțeles,
într-o viziune despoliticianizată), cu aceeași tendință de a împinge
comicul la delir, la absurd, humorul lui Călinescu se înrudește cu cel
caragialesc. La ambii autori putem vorbi de amestecul de „moft“ și de
straniu uman în postură comică, la ambii putem observa inaptitudinea
pentru  tragic  (la  Gogol,  comicul  e  tragic).  Dar  nici  humorul  lui
Caragiale nu seamănă cu humorul sănătos, care sporește sentimentul
vitalității în lector, ca la Creangă, la G. Brăescu ori la Al. O. Teodoreanu.
Pe când însă la Caragiale distingem humorul morbidității sociale, la
G. Călinescu, aici, se poate vorbi de un humor al morbidității biologice:
humor terțiar la Simion, comic luetic la Titi, reacții mecanice de natură
endocrină la Aurica (insatisfacție sexuală), ori la Aglae (histeria).
Ca  tip  de  erou  balcanic,  bucureștean,  Stănică  Rațiu,  personajul
exemplar al romanului, merită să fie considerat o creație de prim rang, pe
linia epicii românești, în galeria noastră națională, alături de Dinu Păturică
și Lică Trubaduru. Ceea ce sporește  semnificația sa este o anumită simpatie
a autorului față de versatilitatea (cum o numește) structurală a unui
personaj mimetic, capabil de judecăți moral-valabile și chiar de transpoziții
sentimentale în lume ale moralului, deși actele lui rămân permanent
imorale — ca și cum autorul ar prețui în canalia inteligentă eforturile,
echivalând inteligența activă, bună, cu o muncă ce trebuie răsplătită. În
cadrul „balzacianismului“ (interese de afaceri, de succesiune) din Enigma
Otiliei, cel mai îndreptățit să-și însușească banii avarului Giurgiuveanu
este singurul care muncește pentru însușirea lor, prin inteligența dedicată
acestui scop: Stănică Rațiu. Această interpretare a lui Stănică poate fi
488
Enigma Otiliei
temeinic sprijinită pe ideile din eseul Domina bona (1947), unde pentru
Călinescu „labilitatea (lui Caragiale) vine din inteligență“, Conul Leonida
fiind  apreciat  drept  o  „minte  dialectică“,  deoarece  „sare  iute  peste
contradicții“. Incoerența eroilor lui Caragiale o consideră Călinescu drept
„o tensiune a spiritului“, deci „un fond“, și el zice despre Cațavencu, burlesc
memorabil:„Că expoziția ideilor este extravagantă nu importă, funda-
mental este că eroul trăiește mari senzații ideologice“, căci „a profera
cuvinte incoerente nu înseamnă a fi și fără fond“, iar despre mentorul
Junimii: „Maiorescu e credincios unei „idei“  și nu poate înțelege și pe
cealaltă“ și „o astfel de obstinație îmbunătățește ființa etică, însă o sărăcește
de experiențe morale, pentru ca tot lui Maiorescu să-i fie retrasă excelența
ființei  etice  liniare,  în  favoarea  meandrelor  labile  ale  „experiențelor
morale“: „Un Tănase Scatiu superior, subtil, ușor melancolic, energic cu
delicatețe este Titu Maiorescu“.
I. NEGOI|ESCU, Istoria literaturii române, vol. 1, Editura Minerva,
București, 1991 (indicat pe foaia de titlu corect: 1992), p. 184-185.
De  la  romanul  liric,  Călinescu  a  trecut  la  romanul  obiectiv,  de
tipologie, balzacian, cu Enigma Otiliei (1938), unde idila între Otilia
Mărculescu și Felix Sima, student medicinist, cedează locul intrigilor
avocatului  Stănică  Rațiu,  ginerele  Aglaei  Tulea,  pentru  dobândirea
moștenirii rentierului Costache Giurgiuveanu, tutorele Otiliei. Cu acest
roman,  C.  realizează  romanul  citadin  cu  cea  mai  bogată  galerie  de
caractere din literatura română. Costache Giurgiuveanu este avarul
afectuos față de pupila sa, incapabil de a face ceva pentru ea. Stănică
Rațiu, ginerele Aglaiei Tulea, e arivistul intrepid, decis să se îmbogățească
printr-o lovitură (smulge banii lui Costache, pricinuindu-i astfel un
atac de apoplexie). Felix e tânărul îndrăgostit labil, ezitând să ia o decizie
fermă, Leonida Pascalopol, bărbatul matur, generos și altruist, în stare
să înțeleagă capriciile unei femei (se va căsători cu Otilia, spre a-i acorda
apoi libertatea), Simion Tulea, soțul subordonat de soție, alienat din
rosturile lui, Titi, fiul său, un apatic rămas prea mult sub tutela maternă,
Weismann, colegul lui Felix, medicul dotat cu simț practic, doctorul
Vasiliad, un sceptic. La fel de interesantă e galeria temperamentelor de
femei. Aglae e femeia voluntară, mama care-și nenorocește cu autoritatea
ei familia, Olimpia, fiica sa, nevasta plată, predestinată părăsirii, Aurica,
fata care nu se poate mărita, invidioasă, Otilia, exponentă a misteriosului
și  atrăgătorului  etern  feminin  cu  instinct  practic.  S-au  recunoscut
romancierului, în afară de însușirea de a observa umanitatea sub latura
489
G. Călinescu
morală și a face clasificație caracterologică, puterea de a zugrăvi în
detaliu un mediu, după metoda aceluiași Balzac, evocarea Bucureștiului
dinainte de primul război mondial, ca și viziunea picturală a imensității
Bărăganului, loc de repaus pentru gentilomul cu suflet de artist, Leonida
Pascalopol.
Cele două romane erau suficiente pentru a atesta virtuțile de prozator
ale criticului, experimentator și al nuvelei („Iubita“ lui Bălcescu, Catina
damnatul, Noi vrem pământ, Necunoscutul) când, după un manifest
literar  clasicist  (Sensul  clasicismului,  1946)  C.  a  întreprins  o  noua
aventură romanescă neașteptată, situându-se în fruntea romancierilor
din perioada postbelică. Tema din romanul Bietul Ioanide (1953), scris
între 1947 și l949, a fost, definiția autorului însuși, să arate „cum trăiesc
spiritele academice vremurile furtunoase“.
Dicționarul scriitorilor români (coordonatori: Mircea Zaciu, Marian
Papahagi, Aurel Sasu), Editura Fundației Culturale Române, Bucu-
rești, 1995, p. 514-515.
Romanul Enigma Otiliei (numit inițial Părinții Otiliei), publicat
în  1938,  ridică  de  la  bun  început  probleme  privind  încadrarea  lui
într-un curent literar. Structura, compoziția, personajele, arhitectura
naratorială, o serie de pasaje lirice demonstrează cu pregnanță că
romanul este, în același timp, clasic, romantic și realist, dar nu lipsesc
nici elemente baroce. Dacă aceste apartenențe ar fi comparate, evaluate,
s-ar putea trage ușor concluzia că romanul aparține totuși realismului
critic,  sau  realismului  balzacian.  În  perioada  interbelică,  tehnicile
balzaciană, proustiană, stendhaliană dobândiseră un mare prestigiu
grație Hortensiei Papadat-Bengescu, lui G. Călinescu sau lui Camil
Petrescu, însă nu poate fi vorba aici de o „modă“ sau de o aservire la
modele universale. Prozatorii noștri le-au folosit în maniere insolite,
fără ostentație, ca simple necesități stilistice orientate de forța mesajului
pe care opera voia să-l transmită.
Romanul Enigma Otiliei se înscrie firesc în primul rând în sfera
realismului  critic  balzacian,  fiind  un  roman  care  oferă  cititorului  o
imagine amplă a societății bucureștene de la început de secol XX. Tematic,
opera ar putea fi înscrisă în rândul creațiilor care prezintă „istoria unei
moșteniri“, dar intenția auctorială pare să fie aceea de a realiza mai
multe studii de caz. Firul naratorial demonstrează astfel că personajele
490
Enigma Otiliei
lui Călinescu sunt concomitent „tipuri“, dar și individualități. Legătura
cu realitatea este evidentă atât în construirea, cât și în evoluția eroilor.
Autorul omniscient și omniprezent își creionează de la început eroii și
aceștia vor evolua, în stil clasic, cu o consecvență caracterială perfectă. Mai
mult decât atât, destinul eroilor este implicit o urmare a calităților și defectelor
pe care ei le etalează în cuprinsul cărții. Moș Costache Giurgiuveanu se
definește din primele pagini ca un avar și astfel se va comporta până când
moare. Felix Sima este ambițiosul profesional de la început și totul se va
centra, în cazul lui, în jurul voinței de a deveni un medic celebru, dorință
pentru care va accepta cu stoicism șederea în spațiul meschin oferit de cele
două familii din strada Antim.
Firul narațiunii începe, după precizarea autorului, în iulie l909 și are
în principal, ca spațiu de desfășurare, casa lui moș Costache. Rațiunile
epicului implică însă și alte spații, astfel că se pătrunde în sfera familiei
Tulea, în casa lui Leonida Pascalopol, la moșia acestuia din Bărăgan, în
casa Georgetei sau a lui Stănică Rațiu. Mediile sunt diferite: negustori,
afaceriști, industriași, curtezane, parveniți, ceea ce dă imaginea amplă a
unei societăți care se închină zeului ban. Aproape în fiecare loc este prezent
Stănică Rațiu, cu debitul său verbal exagerat și cu îndrăzneala-i calculată,
deși ieșită din comun.
Personajul martor este Felix Sima. Acesta este fiul doctorului militar
Iosif Sima de la Iași. Rămas orfan (îi moare întâi mama, apoi tatăl) este
sub tutela lui moș Costache, un fel de unchi prin alianță. Tânărul, încă
minor, vine la București pentru a-și continua studiile, iar prima întrevedere
cu tutorele său este de-a dreptul ilariantă. Când ajunge în strada Antim,
unde  locuia  moș  Costache,  bătrânul  avar  îl  întâmpină  cu  afirmația
stupefiantă: „...nu, nu stă nimeni aici, nu cunosc...“. Intervenția Otiliei îl
salvează pe tânărul timid,  aflat aproape în pragul deznădejdii. Din prima
seară eroul are în fața ochilor persoanele care îi vor zbuciuma puținul
timp până la majorat. Îl cunoaște pe rafinatul Leonida Pascalopol, prietenul
lui  Costache  Giurgiuveanu  și  protectorul  Otiliei,  apoi  „clanul“  Tulea,
familia Aglaei, sora bătrânului avar care avea un soț senil și trei copii:
Olimpia,  căsătorită  cu  Stănică,  Aurica,  o  fată  bătrână,  obsedată  de
matrimoniu, și Titi, într-un fel, retardat mintal.
În casa lui moș Costache se înfiripă idila plină de inedit dintre Felix și
Otilia.  Casa  lui  Giurgiuveanu  are  o  viață  ciudată  pentru  că  totul  se
coordonează  zgârceniei  bătrânului:  interiorul  slab  luminat,  mobilele
adunate de ocazie, pereții scorojiți, scările care scârțâie. Totul necesită
491
G. Călinescu
reparații, iar acestea nu se fac din avariție. Casa este într-o puternică
antiteză cu camera Otiliei, plină de lucruri scumpe și de bun-gust, toate
furnizate de generosul Pascalopol.
Felix devine martor al celei mai spectaculoase scene: jocul de cărți
care  adună  în  jurul  mesei  cele  mai  bizare  caractere:  moș  Costache,
Aglae — avizi după câștig, Pascalopol blazat și dezinteresat, și Aurica —
anostă, uneori absentă la ceea ce e în jur. Spectatorii jocului sunt: Felix,
Otilia, care e mereu în preajma lui Pascalopol, și Simion Tulea, inofensiv
și taciturn. Jocul de cărți este un bun prilej pentru etalarea gândurilor
malițioase ale Aglaei care ironizează, jignește cu premeditare atât pe
Otilia cât și pe Felix. Felix observă avariția bătrânului unchi, cochetăria
Otiliei, răutatea și meschinăria Aglaei, devenind în timp un interiorizat.
Spre a se salva, își întreține un jurnal în care are curajul să-și noteze în
special stările afective legate de frumoasa Otilia. Față de Pascalopol,
eroul-martor  are  sentimente  contradictorii:  îl  respectă,  se  revoltă
împotriva lui sau îl urăște, în conformitate cu atenția pe care i-o acordă
Otilia acestui elegant moșier.
Otilia  este  asemenea  unui  copil  zburdalnic,  plin  de  candoare  și
sensibilitate. Când cei doi tineri merg la moșia lui Pascalopol, lui Felix i se
clarifică multe din atitudinile stranii ale Otiliei, în care vede un amestec
ciudat de copilărie și maturitate. Rămâne însă consternat când, fără a
spune ceva, Otilia pleacă pentru câteva luni la Paris, însoțită de Pascalopol.
Această perioadă este pentru Felix un lung moment de frământare pe
care încearcă să-l traverseze vizitând-o pe Georgeta, curtezana unui bătrân
general. Revenirea acasă a Otiliei se face firesc, totul reintră în normal, iar
declarațiile de dragoste sunt mai pronunțate, deși tot atât de pure și
frumoase ca mai înainte.
Idila celor doi este un fenomen candid, opus vieții meschine a clanului
Tulea, secondat de Stănică Rațiu, care manifestă un vădit interes pentru
ceea ce face Costache Giurgiuveanu cu banii. Toți sunt interesați dacă
bătrânul  a  făcut  vreun  testament  Otiliei.  Într-un  fel,  ei  își  potolesc
interesul în momentul în care bătrânul începe să construiască o casă, în
grădina imobilului din strada Antim. Construcția pare să fie nefastă
pentru bătrân deoarece, în timp ce-și inspecta materialele, el suferă un
prim accident vascular. „Familia“, interesată „să nu iasă un ac din casă“,
pune stăpânire pe locuință și îl păzește pe bătrân așteptând să moară.
Dar moș Costache își revine în urma congestiei și începe să se intereseze
mai mult de sănătate și de suflet. Încearcă chiar să-și aducă în casă o
492
Enigma Otiliei
femeie, pe Paulina, însă, când aceasta îi cere să o treacă în testament,
Costache refuză, iar femeia pleacă.
Casa lui moș Costache este spionată sistematic de Stănică. Acesta
apare și dispare fără motiv, colportând diverse știri dintr-o casă în alta.
Când Giurgiuveanu are a doua criză, Stănică profită de scurta absență
a Otiliei și a lui Felix și îi fură bătrânului banii de sub saltea. Din această
cauză avarul moare. Familia îl îngroapă cu oarecare fală spre a nu fi de
„râsul lumii“.
Într-o situație dilematică rămâne Otilia, pentru care moș Costache
nu apucase să depună la bancă decât o sută de mii de lei și care refuză
căsătoria cu Felix, pe motiv că ea ar constitui o piedică în calea realizării
sale profesionale. Într-una din zile, Otilia părăsește casa și din acel moment
Felix nu o mai vede niciodată.
După mai mulți ani, Felix se reîntâlnește cu Pascalopol, mult îmbătrânit,
care îi spune că Otilia e în Spania, căsătorită cu un conte.
Felix ajunge așa cum visase, un doctor de renume, profesor universitar
și realizează și o căsătorie fericită. Revăzând-o într-o fotografie oferită de
Pascalopol, lui Felix îi e cu neputință să o recunoască în femeia cu trăsături
fine pe Otilia cea plină de ciudățenii și copilăroasă din anii tinereții.
O ascensiune spectaculoasă are Stănică Rațiu care, devenit bogat,
grație  banilor  furați  de  la  moș  Costache,  o  părăsește  pe  Olimpia,  se
căsătorește cu Georgeta și ajunge om politic.
Romanul are, oarecum, o construcție simetrică,  deoarece, în final,
eroul observator Felix  se reîntoarce pe strada Antim și revede casa lui moș
Costache, lăsată în paragină, amintindu-și de replica bătrânului, acum
adevărată: „Aici nu stă nimeni“.
Marele talent și modernitatea lui Călinescu se relevă în primul rând în
modul cum romancierul își construiește personajele.  Acestea sunt definite
în spiritul realismului balzacian, deducându-se caracterul și preocupările
lor din modul cum se îmbracă, după mediul ambiant, după preferințele
pentru jocuri de societate sau întruniri familiale. Pe de altă parte, imaginea
personajului este și  mai veridică atunci când sunt prezentate și părerile
celorlalți eroi despre ei înșiși.
Cele mai multe impresii sunt legate de Aglae Tulea. În timp ce Otilia o
acceptă așa cum este, fără să aibă resentimente pentru toata răutatea ei,
Felix trăiește uneori sentimente de abandon și vrea să se rupă de acest
mediu închistat și ostil: „Îl obosea, îl neliniștea această lume fără instinct
de rudenie, aprigă, în care un om nu se putea încrede în nimeni și nu era
493
G. Călinescu
sigur de ziua de mâine. Îi fură odioși toți, și Costache, și Aglae, și ceilalți și
un gând îi stăruia în minte, să fugă cât mai repede din această casă.“ În
maniera sa plină de franchețe, Stănică o reprezintă pe Aglae astfel: „Asta
n-are  nimic  sfânt.  Bărbat,  frate,  toți-s  fleac  pentru  ea.  Ambițioasă  și
veninoasă“.
Weissmann o definește deosebit de bine într-o singură propoziție: „Este
babă absolută, fără cusur în rău“.
Călinescu realizează concomitent tipuri și individualități. Aproape toate
personajele ilustrează tipologii, cu două excepții: Pascalopol și Otilia. Pe
Leonida Pascalopol îl unicizează strania dragoste pentru Otilia, despre
care spune: „...n-am prea stat ca să disting, ce e patern și ce e viril în
dragostea mea“.
Otilia e mai mult un simbol al feminității decât un personaj. Eterică,
sensibilă, capricioasă, este totuși matură, având un mod filozofic de a-i
privi pe oameni și de a observa viața, societatea. Și ea, și Felix sunt martorii
răutății și ai lăcomiei umane.
Romanul lui Călinescu are și accente romantice. Prozatorul descrie
cu multă sensibilitate Bărăganul, heleșteul de la  moșia  lui Pascalopol, o
turmă de bivoli în câmpie etc. Descrierea heleșteului îl definește pe Călinescu
drept un intelectualist, expresia sa artistică apropiindu-se de lirica lui Ion
Barbu sau de prozele lui Geo Bogza: „Pământul scăpat de strânsoarea
vegetației  era  negricios  și  colbos,  încât  caii  intrau  cu  picioarele  în  el
ca-ntr-un lichid fumegător. O perdea groasă și scundă de sălcii se rezema
în jos pe orizont, și din cauza netezimii solului toată întinderea avea
înfățișarea unui smârc, cu deosebirea că adevăratul heleșteu era mai
întunecos și mai lucios. Smocurile rare de buruieni înfipte ca niște gheare
întoarse în sus semănau cu ierburile din iconografia bizantină. Și, ca și
acolo, un soare uriaș de aramă se lăsa înroșit pe zare. Priveliștea era
sinistră și grandioasă.“ Surprinzătoare este aici apropierea dintre termenii
populari și cei neologici (colbos, heleșteu, smoc și iconografia bizantină,
sinistră, grandioasă, sol.
Romanul lui G. Călinescu Enigma Otiliei reprezintă tipul de roman
total, atât ca formă artistică cât și din punctul de vedere al conținutului.
El este o frescă a societății românești de la început de secol XX, când se
pun în mișcare energii pentru ocuparea unui loc comod și important în
contextul social.
Istoria  dialectică  a  literaturii  române  (coordonator  Gheorghe
Crăciun,  Editura  Magister  (imprimare:  Editura  Cartier  și  Prut
internațional), Chișinău,1997, p. 415-418.
494
Enigma Otiliei
a) Enigma Otiliei este un roman social, realist, fiindcă tema, eroii,
conflictul,  subiectul  sunt  luate  din  viața  societății  bucureștene  de  la
începutul secolului al XX-lea.
Ideea este că o societate parazitară nu are sensul de a exista.
Subiectul este istoria unei moșteniri. Costache Giurgiuveanu, un bătrân
avar, agonisește de-a lungul vieții o avere, care intră printr-un concurs de
împrejurări în mâna unui escroc Stănică Rațiu. Soluția este realistă, fiindcă
cel mai adaptat la o „soțietate fără de prințipuri și fără de morală“ este
Stănică Rațiu, arivistul brutal, fără scrupule, tâlharul. Calificativul „tâlhar“
pentru Stănică Rațiu pare dur, dar este exact, fiindcă în momentul când
îi fură banii lui Costache Giurgiuveanu, el provoacă moartea acestuia.
Costache Giurgiuveanu este avarul, iar Aglae Tulea, sora lui, este varianta
sa feminină. Clanul Tulea, adică Simion, Titi, Aurica, Olimpia trăiesc
parazitar. Otilia este snoaba, Pascalopol este rafinatul. Felix Sima este
ambițiosul. Eroii alcătuiesc două grupuri sociale, care se confruntă. Pe de
o parte clanul Tulea, cu Aglae Tulea, Stănică Rațiu, Olimpia, Aurica, Titi
luptă să pună  mâna pe avere, iar de cealaltă parte Costache Giurgiuveanu,
Otilia, Felix Sima, Pascalopol, luptă ca să-i împiedice. Eroii sunt tipici și
acționează în împrejurări tipice.
Caracterul realist al romanului se exprimă prin critica instituțiilor
sociale și  a moravurilor. Familia, ca celulă a societății, este văzută într-o
ipostază jalnică. Clalnul Tulea cu Aglae dezumanizată, cu Simion internat
la ospiciu, cu Titi ratat, cu Olimpia alungată de Stănică Rațiu, cu Aurica
nemăritată, ne dă o imagine a degradării familiei. Chiar nucleul Costache
Giurgiuveanu, Felix Sima, Otilia are o situație precară, iar mariajul dintre
Pascalopol și Otilia este meschin și ipocrit. Eroii sunt egoiști, dau prioritate
capriciilor, trăiesc pe conceptul carpe diem1 și nu sunt dispuși să facă
sacrificiu.  Când  Simion  se  alienează  este  îndepărtat  fără  milă.  Când
Costache Giurgiuveanu este atacat de paralizie, Aglae îi ocupă casa, dar
nu aduce un medic să-l îngrijească. Este o analiză științifică, balzaciană a
unei lumi de ariviști, în care toate intențiile, motivațiile comportamentului
sunt dominate de bani. Chiar Felix Sima este un ambițios, care parvine
prin știință, prin profesia de medic. El se deosebește de ceilalți prin calități
morale, prin concepția despre lume și viață, prin faptul că este un om de
valoare, activ social, și nu un parazit.
b) Enigma Otiliei poate fi interpretat ca un roman de problematică,
fiindcă dezbate problema paternității. Toți eroii își definesc caracterul,
comportamentul, în funcție de această problematică.
1 Bucură-te de ziua de azi! (lat. - n.red.).
495
G. Călinescu
Costache Giurgiuveanu este realizat pe dualitatea dintre avariție și
dragostea paternă, fiind o replică la romanul Mara de Ioan Slavici. Raportul
dintre avariție și paternitate este bine exprimat, când Costache Giurgiuveanu
sfătuit de Pascalopol transformă averea sa alcătuită din imobile, localuri, în
bani spre a-i depune la o bancă pe numele Otiliei. Din cauza avariției nu-i dă
lui Pascalopol decât o sută de mii, iar două sute de mii le va ține pentru el și-i
vor fi furate de Stănică Rațiu.
Aglae Tulea, sora lui Costache Giurgiuveanu, este caracterizată prin
dualitatea  paternitate  și  dezumanizare.  Ca  mamă  își  asumă  rolul
paternității,  fiindcă  Simion  este  alienat,  dar  ca  avară  ajunge  la  un
comportament  inuman.  Pe  ea  n-o  interesează  să-și  ajute  fratele,  ci  îi
ocupă casa ca să pună mâna pe avere.
Stănică Rațiu este demagogul paternității. Face teoria familiei, ca
Rică Venturiano al lui Caragiale, dar îl lasă pe Relișor, băiatul bolnav, să
moară, fiindcă n-are nici un interes să fie prea legat de clanul Tulea. Îi va
propune Otiliei să se căsătorească cu el, ca să pună mâna pe averea lui
Costache Giurgiuveanu. După ce-l fură și-l omoară pe Giurgiuveanu o va
părăsi pe Olimpia și se va căsători cu Georgeta. Este drumul descris de
Nicolae Filimon, care  îi dă lui Dinu Păturică o tovarășă de viață necinstită,
vicleană, o aliată pentru afacerile cele mai murdare.
Cei doi orfani, Otilia și Felix, caută să se ocrotească unul pe celălalt.
Felix  îi  propune  Otiliei  să  se  căsătorească  cu  el,  dorind  să-i  asigure
existența. Otilia va opta pentru Pascalopol, fiindcă nu se consideră o
parteneră de viață pentru Felix. Coordonata paternitate, și nu iubirea îi
determină opțiunea.
Pascalopol este realizat pe dualitatea dintre paternitate și iubire. El o
cunoaște pe Otilia de mică, a crescut pe genunchii lui, a considerat-o un
fel de fiică, iar Otilia îl consideră un fel de tată. Își va asuma o parte din
rolul paternității și-i pune pe numele ei la bancă o sută de mii de lei înainte
ca Giurgiuveanu să-i dea acești bani. Îi face toate capriciile. O duce la
Paris. Când Otilia va cunoaște un argentinian bogat, el îi va reda libertatea.
c) Problema iubirii poate determina interpretarea romanului ca un
roman de dragoste, în sensul că aduce povestea unei iubiri. Otilia este o
eroină romantică, excepțională, fiindcă, deși trăiește într-un mediu corupt,
își menține candoarea, puritatea, este ca un nufăr, care crește alb pe balta
plină de mocirlă a societății burgheze bucureștene. Tema, eroii, conflictul,
subiectul au în acest context o structură afectivă. Felix, care o iubește,
citește în ochii ei limpezi și plini de seninătate candoarea și este contrariat
de bârfele puse în circulație de clanul Tulea.
496
Enigma Otiliei
Iubirea este problematizată ca într-un roman expresionist. Când Felix
o sărută cu patimă pe Otilia, aceasta îl învață să sărute delicat. Când îi
analizează palma și vede că va avea șapte copii, se sperie. Reacția ei devine
o motivație pentru a-l respinge pe Felix. Când Otilia, sufocată de grosolăniile
clanului Tulea, pleacă cu Pascalopol la Paris, Felix, derutat, are o scurtă
aventură cu Georgeta și-i pare că a trădat-o pe Otilia.
Otilia este delicată, frumoasă, voluntară, instruită, dar indepen-
dența ei, felul în care își exprimă personalitatea este elementul de
disjuncție, de incompatibilitate dintre eroi. Raportul ambiguu dintre
ea și Pascalopol, dar mai ales discuția francă a lui Pascalopol, care-i
spune că va lupta cu armele lui pentru Otilia, îl tulbură pe Felix și nu
știe cum să acționeze, ca s-o scoată din influența mediului malefic
burghez. El vrea să aibă o discuție decisivă cu Otilia, vrea să aibă
certitudinea că Otilia îl iubește, că se va căsători cu el. Răspunsul fetei
este echivoc. „De tine depinde totul“. În esență Otilia este prinsă de
mreaja conceptului carpe diem. Ea vrea să călătorească, să strălucească
prin  saloane,  să  se  bucure  de  viață,  să  nu  muncească,  să  n-aibă
răspunderea unei mame.
Teoria raportului dintre bărbat și femeie, pe care o face Pascalopol,
când caută să explice atitudinea dezumanizată a Aglaei Tulea, grosolănia,
brutalitatea, arivismul, de care dă dovadă, este un mod indirect de a-i
spune Otiliei: „eu știu să iubesc, fiindcă sufletul meu e vacant, fiindcă
n-am iubit pe nimeni“.
Teoria dragostei făcută de Aglae Tulea este a  unei ariviste: „Dragoste!
Fleacuri! Pe vremea noastră nu mai era asta. După nuntă vine și dragostea“.
Aceasta explică și împietrirea sa lăuntrică.
Aurica  este  obsedată  de  problema  dragostei,  ca  fiind  singurul
mijloc de a se realiza. Ea n-are o profesie, un rol social, vegetează și
exprimă soarta tragică a fetei bătrâne într-o situație precară. „Dacă
n-ai noroc, degeaba. Poți să fii frumoasă, poți să ai zestre, poți să ieși
în lume și bărbații nu se uită la tine. Pentru asta trebuie să te naști.
Mai sper și eu câtăva vreme și pe urmă, adio“. Ea reprezintă ratarea
sub aspectul erotic.
Iubirea este o problemă care determină diferențierea eroilor, ca și
problema paternității. Pentru Felix iubirea este o comuniune de interese,
idealuri, aspirații, modul de a organiza o familie, o viață stabilă.
Pentru Otilia iubirea este un sentiment delicat ca o floare, care are
nevoie mereu de un decor schimbat spre a-și etala frumusețea, ca să-și
împlinească capriciile, să nu aibă răspunderi, copii, să nu muncească.
497
G. Călinescu
Pascalopol își exprimă iubirea ca o ocrotire paternă a Otiliei, calcul,
experiență, subordonarea problemelor personale față de Otilia.
Stănică Rațiu consideră iubirea o afacere, un mod de a-și realiza
planurile ariviste. Ca și Dinu Păturică, el vede în Georgeta cocota de lux,
de care are nevoie, ca ajutor în organizarea localurilor cu jocuri de noroc
și trafic de  narcotice.
Dezbaterea problemei iubirii nu are acuitatea din romanele lui
Camil  Petrescu,  ci  este  mai  mult  un  sistem  de  diferențiere  și  de
caracterizare a eroilor.
d) Enigma Otiliei pune în dezbatere și problema moralei, ceea ce
dă romanului o dimensiune clasicistă, ca și problema paternității.
Morala nu este văzută ca o problemă teoretică, ci implicată în modelul
de existență, ca o coordonată a jocului de-a viața și de-a moartea.
Dacă tipizarea, caracterul critic al romanului conturează dimensi-
unea  realistă,  trăsăturile  general  umane  ale  eroilor,  caracterul
moralizator dau dimensiunea clasicistă. Lipsa principiilor morale face
din Costache Giurgiuveanu un avar, din Stănică Rațiu un tâlhar, din
Aglae Tulea o brută, din Georgeta o cocotă de lux, din clanul Tulea o
pseudofamilie, din societatea burgheză un infern social. Este prezent
și conceptul de lume ca joc, definind elementele de baroc din structura
romanului. Când Felix Sima vine în casa lui Costache Giurgiuveanu,
îi găsește pe cei din clanul Tulea jucând table. Când clanul Tulea
ocupă  casa  lui  Costache  Giurgiuveanu,  în  loc  să-l  ajute  ei  joacă,
fumează și-i fac  o situație imposibilă. Elementul de baroc constă în
faptul  că  tema,  eroii,  conflictul,  subiectul  sunt  structurate  pe
conceptul  de  fortuna  labilis1  exprimat  prin  cuvintele  rostite  de
Costache  Giurgiuveanu:  „Aici  nu  stă  nimeni“,  cuvinte  care  sunt
reluate ca o concluzie, ca un laitmotiv epic, în finalul romanului,
dându-i un aspect rotund, clasic.
Caracterul dual al eroilor creează acest aspect de joc. Eroii par a
juca un rol. Acest caracter teatral prezent în poziția lui I. L. Caragiale îl
găsim și în scena ocupării casei lui Costache Giurgiuveanu marcând
punctul culminant al luptei pentru avere. Fiecare personaj își expune
poziția, problemele, se autocaracterizează. Scriitorul folosește modelul
dialogului divergent din piesele americane, construind un fragment de
text dramatic:
1
Soarta  schimbătoare.
498
Enigma Otiliei
“Aglae:  Am  început  să  am  junghiuri  reumatice,  ce  n-aveam  mai
înainte. Eu cred că toate astea sunt din supărare, nimic nu îmbătrânește
mai mult ca supărarea. Iau iod, dar nu văd nici un folos cu toată reclama.
Îmi spunea o damă să mă duc la băi la Pucioasa. Odată și odată, când oi
scăpa de necazurile astea, tot am să mă duc.
Stănică: Parcă aș mânca ceva bun, ceva rar. Îmi vine un miros cunoscut
în nări de la bufetul ăsta și nu știu ce.
Aurica: Dacă n-ai noroc, e degeaba. Poți să fii frumoasă, poți să ai
zestre, poți să ieși în lume și bărbații nu se uită la tine. Pentru asta trebuie
să te naști. Mai sper și eu câtăva vreme și pe urmă, adio. Nu mai sunt nici
bărbați cavaleri, ca înainte. Azi te invită, ies cu tine în lume și apoi se fac
că nu te știu.
Stănică: Am păzit odată un unchi trei zile și trei nopți în șir, până am
picat toți jos de oboseală și bolnavul nu mai murea. Când ne-am sculat a
patra zi, l-am găsit rece!
Titi: Am să-l copiez în format mai mic și am să-l tratez numai cu
creion numărul 1.
Vasiliad: Am clienți care mă scoală  noaptea… ca să mă duc să
constat decesul…”
Condiția morală, modelul de gândire, amprenta psihică se contu-
rează bine pentru fiecare erou în cadrul grupului social. Societatea ne
apare ca o sumă de ariviști, ca ipostaze ale prototipului, ca în piesele lui
I.  L.  Caragiale,  unde  idiotul  ca  Agamiță  Dandanache  stă  în  vârful
ierarhiei ariviștilor.
e) Enigma Otiliei este un roman de sinteză, fiindcă pe structura realistă
a  romanului  găsim  grefate  elemente  de  clasicism,  romantism,  baroc,
expresionism.
Structura realistă este realizată prin tipurile sociale variate, prin „feliile
de  viață“  bucureșteană,  prin  tehnica  de    colaj,  prin  caracterul  critic.
Tehnica  de  colaj  constă  în  introducerea  listei  socotelilor  lui  Costache
Giurgiuveanu descoperită de Felix Sima, prin care acesta află furtișagurile
din banii săi făcute de tutore. Găsim textul scrisorii pe care o primește
Costache Giurgiuveanu și-l determină să-și vândă localurile, găsim textul
adresei pe care Stănică Rațiu o trimite  Olimpiei sau textul redactat de
Pascalopol către bancă pentru a-i deschide un cont Otiliei. Această prezență
de limbaje diferite, plurilingvismul caracterizează textul realist în proză și
o găsim la Honoré de Balzac, la Nicolae Filimon sau Marin Preda. Descrierea
amplă  a  casei  lui  Costache  Giurgiuveanu  este  tot  realistă  și  asociază
romanele lui Balzac.
499
G. Călinescu
Elementele romantice nuanțează textul și-l scot din bezna  patimilor
ariviste.  Romantică  este  ruinarea  casei  lui  Costache  Giurgiuveanu,
caracterul excepțional al  Otiliei, al lui Felix, precum și structura afectivă
a eroilor, a subiectului, a conflictului dintre Otilia și Felix, dintre Aglae și
Otilia, dintre Felix și Pascalopol.
Problematizarea, analiza psihologică, antiteza, contrastul, con-
ceptul  de  fortuna  labilis,  tehnica  sferoidală,  tehnica  algoritmică,
nuanțarea aduc această interferență de stiluri aparținând unor curente
estetice diferite.
Finalul romanului cu „aici nu stă nimeni“ exprimă parcă împlinirea
unei pedepse cuprinsă în versetul: „și urma lor de pe pământ o va șterge“,
silindu-l pe cititor la o meditație și la o concluzie moralizatoare.
Emil  ALEXANDRESCU,  Analize  și  sinteze  de  literatură  română,
Editura Moldova, Iași (anul editării neprecizat), p. 286-290.
500